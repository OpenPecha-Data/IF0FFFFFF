༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W2DB5974
ImageGroup:
11 PD27500
LCCN:
n/a
ISBN:
9787800579448
Title:
རོང་ཆེན་ལྗགས་ནག་པ་ཀི་རྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས་
rong chen ljags nag pa ki rti sku 'phreng rim byon gyi rnam thar phyogs
bsgrigs
བློ་བཟང་བསྟན་པའི་རྒྱལ་མཚན་
Author:
blo bzang bstan pa'i rgyal mtshan
Descriptor:
n/a
Original Publication:
n/a;n/a
Place:
pe cin
krung go'i bod rig pa dpe skrun khang
Publisher:
Date:
Volume:
Total Volumes:
TBRC Pages:
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



1:
::
|:
གཙམ་
བདག་
ལs
S། །ལོང ཚན་ལྗགས་ནག་པ་
ཀིརྟིའཕྲི་རིམ་བྱོན་གྱི་
ཐུབ་ཐར་ཕྱོགས་བསྒྲིགས།
འབག
1:|:
པ།
/ །
སྟོད་ཆ། )
1:|:
ཀྱང༌འབོད་རིང་དཔེ་སྐྲུན་ཁང་
མ་གི
ས



༄༅། །རོང་ཆེན་ལྗགས་ནག་པ་ཀིརྟི་སྐུ་འཕྲེང་
རིམ་བྱོན་གྱི་རྣམ་ཐར་ཕྱོགས་བསྒྲིགས། །
(སྟོད་ཆ། )
ཀིརྟི་བློ་བཟང་བསྟན་པའི་རྒྱལ་མཚན་སོགས་ཀྱིས་མཛད། །
ཀྲུང་གོ་བོདརིག་པ་དཔེ་སྐྲུན་ཁང་།



དཀར་ཆག
དཀར་ཆག་
..
31)
འཁྲུངས་རབས་གསོལ་འདེབས་དབང་གི་རྒྱལ་པོ། ..……………....(1)
འཁྲུངས་རབས་པདྨ་དཀར་པོའི་ཕྲེང་མཛེས། .………....…..………………………(7)
གསང་རྣམ་ཀུནྡའི་ཆུན་པོ་སྣ་ཚོགས་རྡོ་རྗེའི་རྒྱ་ཅན། ….……….…………(21)
སྙིགས་དུས་འགྲོ་འདྲེན་སྤྲུལ་བའི་སྐུ་མཆོག་རོང་པོ་
མཁས་གྲུབ་ཆེན་པོའི་རྣམ་པར་ཐར་བ་དཔག་
བསམ་ཡོངས་འདུའི་ལྗོན་པ། ..……………..
༡. མཆོད་བརྗོད་དང་གླེང་བསླངས་པའི་ཡལ་འདབ། ...………..(33)
༢. དགྲ་བཅོམ་པ་ཉེ་བ་འཁོར་གྱི་ཡལ་འདབ། ...…………………………. (40)
༣ རྡོ་རྗེ་གཙུག་ཕུད་ཀྱི་ཡལ་འདབ། ...………………
༤. རྒྱལ་བུ་ཟླ་མཛེས་ཀྱི་ཡལ་འདབ། .…………………………………………(51)
༥. བྲམ་ཟེ་དཔལ་འཛིན་གྱི་ཡལ་འདབ། ...….……......…….........(55)
༦. པཎ་ཆེན་ཡོན་ཏན་འོད་ཀྱི་ཡལ་འདབ། ..……………………(59)
༧ དགའ་བའི་ང་རོའི་ཡལ་འདབ།…
……………. (62)
༨. རྒྱལ་པོ་དཔལ་གྲུབ་ཀྱི་ཡལ་འདབ།….…..…………..….
༩. བྲམ་ཟེ་དཔལ་གྲུབ་ཀྱི་ཡལ་འདབ། .……………………………………….
༡༠. རྒྱལ་པོ་དད་པའི་ལྷའི་ཡལ་འདབ། ………………………….
༡༡, སངས་རྒྱས་སྒོམ་པའི་ཡལ་འདབ། །
...... (47)
• •
• • • • • • • • •
• •
• •• • • • •
.…………...........



..……………. (76)
- (82)
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
༡༢. བློ་གྲོས་གསལ་བའི་ཡལ་འདབ། ..
༡༣. འོད་ཟེར་ཅན་གྱི་ཡལ་འདབ།…
…………….(78)
༡༤ ཁྱིམ་བདག་འོད་དཔལ་གྱི་ཡལ་འདབ།………….. (81)
༡༥. ཀུན་ཏུ་དགའི་ཡལ་འདབ།...
༡༦. མ་ཁོལ་གྱི་ཡལ་འདབ། ..…………………….....
(84)
༡༧. གྲགས་པའི་འོད་ཟེར་གྱི་ཡལ་འདབ། ... ………….(87)
༡༨ འཇིགས་མེད་གྲགས་པའི་ཡལ་འདབ། .... .. (90)
༡༩ མ་ཧི་ལའི་ཡལ་འདབ། ..……..
.…………………. (91)
༢༠. འདབ་མཛེས་ཀྱི་ཡལ་འདབ། ...
... (93）
༢༡. ནག་པོ་དམ་ཚིག་རྡོ་རྗེའི་ཡལ་འདབ། ..…….……. ….(96)
༢༢ ཟླ་བའི་དབང་པོའི་ཡལ་འདབ། ..……………
༢༣ དབང་ཆེན་སྡེའི་ཡལ་འདབ། . .
༢༤. དགེ་བ་བཟང་པོའི་ཡལ་འདབ། ། .……….……………………………….. (100)
༢༥ - ཡེ་ཤེས་བཤེས་གཉེན་གྱི་ཡལ་འདབ། ……………………………………… (103)
༢༦ བཟང་པོའི་ཡལ་འདབ། ........…………………………………….(105)
༢༧. ལྡེ་བཙན་གྱི་ཡལ་འདབ། ......……………………………………………..(106)
༢༨. རྔོག་བཙན་ཁྲི་གྲགས་ཀྱི་ཡལ་འདབ།….………………………(107)
༢༩. སོ་སྲུངས་ལྡོང་གི་ཡལ་འདབ། ..……………………
༣༠ སྦ་གསལ་སྣང་གི་ཡལ་འདབ། ...
༣༡. རྣལ་འབྱོར་སྨྱོན་པའི་ཡལ་འདབ། …..…………………….. ……….……..(112)
༣༢. མི་ཉག་ཨ་གུར་གྱི་ཡལ་འདབ། .……..……………………(113)
༣༣. ཡེ་ཤེས་དཔལ་གྱི་ཡལ་འདབ། ..
•(114)
.….. ( 97)
“......(99)
……………….(108)
…………….( 110)



དཀར་ཆག
༣༤ བློ་གསལ་བྱིས་པའི་ཡལ་འདབ། ...……….……..………………………....(117)
༣༥. ནག་ཚོ་ལོ་ཙཱ་པ་ཚུལ་ཁྲིམས་རྒྱལ་བའི་ཡལ་འདབ། . (118)
༣༦. སངས་རྒྱས་སྦས་པའི་ཡལ་འདབ། ……………………………………..(130)
༣༧. གཙང་པ་རྒྱ་རས་ཀྱི་ཡལ་འདབ། ..………...………………………………(133)
༣༨ , དཀོན་མཆོག་རིན་ཆེན་གྱི་ཡལ་འདབ། ..………….……(135)
༣༩.རོང་ཆེན་དགེ་འདུན་རྒྱལ་མཚན་གྱི་ཡལ་འདབ།….………..(136)
༤༠. གྲུབ་དབང་བསྟན་པ་རིན་ཆེན་གྱི་ཡལ་འདབ། ...………..(157)
༤༡. འགྲོ་མགོན་བསྟན་པ་རབ་རྒྱས་ཀྱི་ཡལ་འདབ། ...………..(165)
༤༢. ཐོགས་མེད་བློ་བཟང་འཇམ་དབྱངས་ཀྱི་ཡལ་འདབ། ...(178)
༤༣. གྲུབ་དབང་བསྟན་པའི་རྒྱལ་མཚན་གྱི་རྣམ་ཐར་
སྡོམ་ཚིག །
༤༤. མཇུག་རྩོམ་དང་མཛད་བྱང༌། ..……………….……..……………… (184)
བསྟན་པའི་གསལ་བྱེད་གྲུབ་པའི་དབང་ཕྱུག་འགྲོ་འདྲེན་
དམ་པ་བློ་བཟང་བསྟན་པ་རབ་རྒྱས་གྱི་གསང་བའི་
རྣམ་ཐར་རྟ་ལྗང་དབང་པོ།…..……..
༡. ཤིས་བརྗོད་དང་གླེང་གཞིའི་སྐབས། …………………………………….(195)
༢. ལྷའི་བློ་གྲོས་མཐའ་ཡས་ཀྱི་སྐབས།
༣ གྲུབ་ཆེན་རྭ་ཅན་པའི་སྐབས། .….……
(201)
༤ རྡོ་རྗེ་དྲིལ་བུ་པའི་སྐབས། . ..
༥ དཔའ་བོ་རྡོ་རྗེའི་སྐབས།………………………...
༦ རྒྱལ་པོ་ཛྙཱ་ན་ཛ་ཡའི་སྐབས། .......…….......
(219)
…………….(182)
..…. ( 193)
(198)
(205)
(༡12)



• (221)
(232)
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
༧. སྤྲུལ་བའི་ནེ་ཙོའི་སྐབས།
༨. རིག་འཛིན་དམ་ཚིག་རྡོ་རྗེའམ་སངས་རྒྱས་རྡོ་
རྗེའི་སྐབས།……...…........
(226)
༩. མཇུག་རྩོམ་དང་མཛད་བྱང་། …………..
མཁས་གྲུབ་ཡོངས་ཀྱི་འཁོར་ལོས་བསྒྱུར་བ་རོང་པོ་
ལྗགས་ནག་པའི་རྟོགས་བརྗོད་ཡིད་འཕྲོག་
ཨུཏྤལའི་དོ་ཤལ་བློ་ལྡན་སྒེག་མོའི་མགུལ་རྒྱན། ….………….…….……(237)
བཀའ་དྲིན་མཚུངས་མེད་བློ་བཟང་བསྟན་པའི་རྒྱལ་མཚན་
དཔལ་བཟང་པོའི་ཐུན་མོང་གི་རྣམ་ཐར་ས་བོན་དང་
བཅས་པ།...
༡. གང་སྐུ་ཉིན་བྱེད་གཞོན་ནུ་རིགས་རུས་ཕུན་སུམ་ཚོགས་
པར་སྐུ་བལྟམས་པ་དང་། ལྷ་དང་བླ་མའི་ལུང་ལས་
སྐུ་གོང་མའི་ཡང་སྲིད་དུ་ངོས་འཛིན་དང་ཁྲི་གསོལ་
དགའ་སྟོན་གནང་སྐོར།
.. (265)
༢. སྐུ་ན་ཕྲ་མོའི་དུས་ནས་སྐུ་ཡོན་གསན་བཞེས་དང་།
བསྟན་པའི་འཇུག་སྒོ་དང་པོ་ཚངས་སྤྱོད་དགེ་
བསྙེན་བར་མ་རབ་བྱུང་གི་བསླབ་པ་བཞེས་པ།
ཚ་ཁོའི་རྒྱལ་ཁག་གསུམ་གྱིས་གཙོས་ཡུལ་གྲུ་དུ་
མར་ཆིབས་བསྒྱུར་གནང་སྐོར། ..…...…..…..
༣. ཆེས་ཐོག་མའི་མཛོད་དགེ་ཕྱོགས་སུ་ཆིབས་བསྒྱུར་དང་།
ཡུལ་བདག་ཆེན་པོ་ལ་བགོ་གཙོ་འཁོར་དམ་བཞག་
，
-
-
-
-
-
，
-
-
-
-
EEE，
.. (263)
..…...……..(269)



དཀར་ཆག
.......……….….…........(277)
དང་གཟེངས་བསྟོད་གནང་སྐོར། ..……………………………….(274)
༤. སྟག་ཚང་ལྷ་མོར་ཆིབས་བསྒྱུར་གྱིས་གནས་ཡིག་ཤེས་
དཀར་མེ་ལོང་ལྗགས་རྩོམ་དང་། བྱང་ངོས་ཀྱི་སྐར་
གྲོང་དུ་མར་འགྲོ་དོན་མཛད་པ་དང་། དབུས་
གཙང་ཆོས་ཀྱི་ཞིང་ཁམས་སུ་ཆིབས་བསྒྱུར་གནང་
སྐོར་བཅས།……...…..…..………..
༥. རྒྱ་ཡུལ་དུ་སྟག་གི་གནོད་འཚེ་ཆེ་བར་མི་འཇིགས་པའི་
སྐྱབས་སྦྱིན་མཛད་པ་དང༌། གཞི་དགོན་དུ་ལྷ་ཁང་
དང་རྟེན་བཞེངས་གང་མང་། མཛོད་དགེ་དང་བྱང་
ངོས་སུ་ཆིབས་བསྒྱུར་གྱིས་དབང་བཀའ་བྱིན་འབེབས་
དང༌། སྡེ་དགེ་དཔོན་ཆེན་བསྟན་པ་ཚེ་རིང་དང་
མཆོད་ཡོན་འབྲེལ་ཚུལ་སོགས་གྱི་སྐོར། ..……………………….....(281)
༦ ས་འབྲུག་ལོར་སྟག་ཚང་ལྷ་མོའི་གནས་མདུན་དུ་ཆོས་སྡེ་
ཆེན་པོ་འཛུགས་བཞེད་ཀྱིས་ལྷ་ཁང་དང་གཟིམ་ཆུང་
སོགས་གསར་བཞེངས་ཀྱི་དབུ་ཚུགས་པ་དང་། མེ་
གླང་ལོར་སྟག་ཚང་ལྷ་མོ་བློ་གླིང་དགེ་ལྡན་བཀྲ་ཤིས་
འཁྱིལ་དངོས་སུ་ཕྱག་འདེབས་མཛད་པའི་སྐོར། ..…….…..(291)
༧ སྐྱབས་རྗེ་མཆོག་གིས་ལྕང་སྐྱ་རོལ་བའི་རྡོ་རྗེ་ལས་ཆོས་
བཀའ་གསན་བཞེས་དང་། བཀྲ་ཤིས་འཁྱིལ་དགོན་པ།
རེབ་གོང་དགོན་ཆེན་སོགས། ཆོས་སྡེ་ཆེ་ཕྲ་དུ་མར་
སྤྱི་འཇོག་དང་མང་འགྱེད་གནང་བའི་སྐོར། ..………..………….(296)
༨. གཞི་དགོན་དུ་ཕེབས་ཏེ་ཆོས་སྲིད་འཛིན་སྐྱོང་གི་



(303)
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བྱ་བ་གོང་འཕེལ་དུ་མཛད་པ་དང་། རྗེ་ཉིད་སྟོད་
ཀྱི་ཝ་ཤུལ་ཤོག་ཀ་བཅུ་གཉིས་དང་སྨད་ཀྱི་མཛོད་
དགེ་ཕྱོགས་བཅུ་གཉིས་ཀྱི་དབུ་བླར་མངའ་གསོལ་
ཚུལ་གྱི་སྐོར། ..…………….………
༩. གདན་ས་ཆེན་པོ་སྟག་ཚང་ལྷ་མོར་ཕྱག་ཕེབས་ཏེ་
ཞལ་གདམས་དུ་མ་དང་བཅས་མཛད་པའི་ཐ་
མ་བསྟན་པ་དང་། སྐུ་གདུང་རིན་པོ་ཆེར་སྲི་ཞུ་
ཇི་ལྟར་སྒྲུབ་པའི་ཚུལ་སོགས་ཀྱི་སྐོར།………………………………..(310)
༡༠. སླར་ཡང་ཡང་སྤྲུལ་ཉི་མ་གཞོན་ནུ་འཇིག་རྟེན་འདིར་
དགྱེས་ཞལ་ངོམ་པའི་ཚུལ་སོགས། .….…………..………………………..(319)
རིགས་བརྒྱའི་ཁྱབ་བདག་དཔལ་ལྡན་བླ་མ་དམ་པ་འགྲོ་
མགོན་ཀིརྟི་རིན་པོ་ཆེའི་རྣམ་ཐར་ངོ་མཚར་མཁའ་
འགྲོའི་གསང་ཚིག ..
རྣལ་འབྱོར་གྱི་དབང་ཕྱུག་བུདྡྷ་རྡོ་རྗེའི་གསང་བའི་
རྣམ་ཐར་དངོས་གྲུབ་རིན་ཆེན་བང་མཛོད། ...……………..(375)
སངས་རྒྱས་རྡོ་རྗེའི་གསང་བའི་རྣམ་ཐར་པད་
དཀར་ཆུན་པོ་རྡོ་རྗེའི་འཕྲེང་རྒྱ.…...….…….
(385)
སྐྱབས་མགོན་སྐུ་འཕྲེང་དྲུག་པ་དགེ་འདུན་ཆོས་
ཀྱི་དབང་ཕྱུག་གི་རྣམ་པར་ཐར་བའི་ས་
བོན་ཙམ་ཕྱོགས་གཅིག་ཏུ་བསྡེབས་པ་
.….......(321)



…..…….…. (411)
………………. (413)
དཀར་ཆག
མཆོད་པའི་མེ་ཏོག་ཅེས་བྱ་བ་བཞུགས་སོ། །…….……....….…..(395)
དུས་གསུམ་རྒྱལ་བའི་སྙིང་རྗེའི་རང་གཟུགས་རྗེ་
བཙུན་ཀུན་དགའ་ཆོས་འཕགས་ཐུབ་བསྟན་
ཉི་མ་དཔལ་བཟང་པོའི་རྣམ་ཐར་སྐལ་བཟང་
བློ་གསལ་མགུལ་རྒྱན། ..………….……..
༡. རིགས་ཕུན་སུམ་ཚོགས་པར་སྐུ་འཁྲུངས་ཤིང་དགེ་ཚུལ་
གྱི་སྡོམ་པ་བཞེས་པའི་རིམ་པ།
༢. དགེ་བའི་བཤེས་གཉེན་ལས་གསན་བསམ་མཛད་པ་
དང་བསྙེན་པར་རྫོགས་པ་དགེ་སློང་གི་དངོས་པོ་
བཞེས་པའི་རིམ་པ། ......
༣. གདན་ས་ཆེན་པོར་མཚན་ཉིད་ཀྱི་བཤད་གྲྭ་གསར་
འཛུགས་མཛད་པ་སོགས་བཤད་སྒྲུབ་ཟུང་འབྲེལ་
གྱིས་བསྟན་པ་ལ་བྱ་བ་མཛད་པའི་རིམ་པ། ………………… (436)
༤ མཆོད་རྟེན་མཐོང་གྲོལ་ཆེན་མོ་གསར་བཞེངས་མཛད་
པ་སོགས་བྱ་བ་ལས་ཀྱི་འཁོར་ལོ་གཙོ་བོར་གྱུར་པའི་
བསྟན་འགྲོའི་དོན་ཆེན་མཛད་པའི་རིམ་པ། (451)
༥. རྣམ་ཐར་གྱི་དོན་བསྡུ་བ་དང་མཛད་པའི་ཐ་མ་
བསྟན་པའི་རིམ་པ། .…………
.……….….….(466)
༦. མཇུག་རྩོམ་དང་མཛད་བྱང༌། .….…………………. . . (477)
སྐྱབས་མཆོག་ཐུབ་བསྟན་ཉི་མའི་རྣམ་ཐར་གསོལ་འདེབས་ཚིགས་
སུ་བཅད་པ།
...(481)
……………...... (420)



བ…...…..• (491)
.....(497)
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྐྱབས་རྗེ་བསྐལ་བཟང་བློ་གྲོས་ཀྱི་རྣམ་ཐར་དང་འབྲེལ་
བའི་གསོལ་འདེབས། .....
རོང་ཆེན་བསྟན་པའི་སྒྲོན་མེ་ཆེན་པོ་སྐལ་བཟང་བློ་གྲོས་
ཀུན་དགའ་ལུང་རྟོགས་རྒྱ་མཚོ་དཔལ་བཟང་པོའི་
རྣམ་པར་ཐར་བ་གསེར་གྱི་གར་བུ་ཞེས་བྱ་བ་
བཞུགས་སོ། །..……….
༡. ཤིས་བརྗོད་དང་གླེང་གཞི། ..…….………………………. .………………….(499）
༢. རྗེ་ཉིད་ཡུལ་གང་དུ་སྐུ་བལྟམས་པ་དང་། སྐུ་གོང་མའི་
ཡང་སྲིད་འཁྲུལ་མེད་དུ་ངོས་འཛིན་ཐག་གཅོད་
གནང་བའི་སྐོར། ……………………………
༣. སྟག་ཚང་ལྷ་མོའི་གནས་སྒོའི་ཐང་དུ་མཆོག་སྤྲུལ་
རིན་པོ་ཆེར་ན་བཟའ་འབུལ་བཞེས་དང་། ཁྲི་
གསོལ་དགའ་སྟོན་གྱི་མཛད་སྒོ་རྒྱ་ཆེན་བསྐྱངས་སྐོར། ...(517)
༤ གདན་སའི་ཚོགས་ཆེན་ནས་ཞུས་ངོར་སྐུ་ཚེ་འདིའི་
དབང་དུ་བྱས་པའི་ཆོས་འཁོར་ཐོག་མར་བསྐོར་
བ་དང་། རྔ་བ་དང་ཚ་ཁོ་ཕྱོགས་སུ་འགྲོ་དོན་
བསྐྱངས་པའི་སྐོར། ...………
..(537)
༥. བཞག་སྡོམ། རྐྱང་ཚ། གཟའ་ཚོང་དབྱིས་པ་སོགས་
ཀྱི་སྒར་གྲོང་མང་པོར་ཆོས་སྦྱིན་དང་འབྲེལ་ཚད་
དོན་ལྡན་དུ་མཛད་པའི་སྐོར། །
༦. ཞྭ་དམར་པཎྜིཏ་ལས་དགེ་ཚུལ་གྱི་བསླབ་སྡོམ་
(501)
(544）



……………..…. (550)
དཀར་ཆག
བཞེས་པ་དང་། དབང་བཀའ་གསན་བཞེས་
གནང་བ་སོགས་ཀྱི་སྐོར། ...…..……..
༧. རྔ་བའི་དགོན་གསར། ཚོ་བདུན་དགོན། མ་དགོན་
སོགས་སུ་ཆིབས་བསྒྱུར་བསྐྱངས་ཏེ་བསྟན་འགྲོའི་
དོན་རྒྱ་ཆེན་མཛད་པའི་སྐོར། ...……….………..……….………………...(565)
༨ . འདུ་ཁང་ཆེན་མོ་ལུང་རིགས་སྤུངས་པའི་གན་མཛོད་ཀྱི་
ཐོག་ཁང་གྲུབ་པའི་དགའ་སྟོན་དང༌། རིམ་པས་འདུ་
ཁང་ནང་རྟེན་བཞེངས་ཞལ་ཐང་སྒྲིག་གཤོམ་གྱིས་
རབ་གནས་བྱིན་འབེབས་གནང་བ་སོགས་ཀྱི་སྐོར། ...…(571)
༩. རྡོ་རྗེ་འཆང་འཇམ་དབྱངས་ཐུབ་བསྟན་རྒྱ་མཚོ་རིགས་
ཀྱི་བདག་པོར་བཀུར་ཏེ་ཆོས་དཀའ་གསན་བཞེས་
དང་། མ་དགོན་དུ་བཅད་རྒྱུ་དང་ལྗགས་བསྙེན་
གནད་སྨིན་གནང་བ་སོགས་ཀྱི་སྐོར། ......……..….……..(582)
༡༠.རིགས་ལུང་ཞབས་ཞུ་པ་བཙུགས་ཏེ་བསྡུས་གྲྭ་གསན་
སྦྱོང་དང༌། བཤེས་གཉེན་དུ་མ་ལས་དབང་དང་
བཀའ་ཆོས་ཇི་ལྟར་གསན་བསམ་གནང་བ་
སོགས་ཀྱི་སྐོར།……….………………….
༡༡. ཐེ་རོང་། དབྱིས་སྟོད། ཆ་གན་བླ་མའི་དགོན། གཙོས་
སྒར། རྔ་བའི་དགོན་གསར་སོགས་ལ་ཞབས་བཅགས་
ཏེ་བསྟན་འགྲོའི་དོན་རྒྱ་ཆེན་བསྐྱངས་པའི་སྐོར།………….. (607)
༡༢. རྗེ་ཉིད་རྟག་འཛིན་ཅན་རྣམས་ཆོས་ལ་བསྐུལ་
བ་དང་། སྐུ་དངོས་ཀྱི་གདུལ་བྱ་རྫོགས་པར་
...………….…. (595)



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བརྟེན་མཛད་པའི་ཐ་མ་བསྟན་པ་དང་།
དགོངས་རྫོགས་ཇི་ལྟར་བསྒྲུབས་པའི་སྐོར།…………………….(617)
༡༣. རྣམ་ཐར་གྱི་དོན་བསྡུ་བ་སོགས། ..…………………………………………..(627)
བསྟན་པའི་དར་ཆེན་མཚུངས་པ་མེད་པ་རོང་ཆེན་
སྤྲུལ་བའི་སྐུ་ངག་དབང་བློ་བཟང་བསྟན་པ་
ཚེ་རིང་དཔལ་བཟང་པོའི་རྣམ་པར་ཐར་བ་
ལས་ཐུན་མོང་བ་ཙམ་བརྗོད་བྱར་བྱས་པ་ངོ་
མཚར་གཏམ་གྱི་བང་མཛོད་།…
………….(635)
༡. མཆོད་བརྗོད་དང་གླེང་གཞི། ...………….…………………………(637)
༢. མཆོག་སྤྲུལ་རིན་པོ་ཆེ་ཡུལ་གང་དུ་སྐུ་བལྟམས་
པ་དང་། སྐུ་གོང་མའི་ཡང་སྲིད་འཁྲུལ་མེད་
དུ་ངོས་འཛིན་ཐག་གཅོད་གནང་བ་བཅས་
ཀྱི་སྐོར། ...….……..
༣ རྗེ་ཉིད་གདན་སའི་ཡབ་རྗེ་གོང་མ་དག་གི་ཁྲི་ལ་
མངལ་གསོལ་དགའ་སྟོན་དང༌། ཆོས་སྡེ་ཆེན་པོ་
དགེ་ལྡན་ལེགས་བཤད་གླིང་དུ་རྒྱུད་གྲྭ་གསར་
འཛུགས་དང་། རྗེ་བཙུན་འཇམ་དབྱངས་ཐུབ་
བསྟན་རྒྱ་མཚོ་ལས་བར་མ་རབ་བྱུང་དང་
དགེ་ཚུལ་གྱི་བསླབ་པ་དཀྱུས་གཅིག་ཏུ་བཞེས་
པ་སོགས་ཀྱི་སྐོར།…………………………………..
༤ བཤེས་གཉེན་དུ་མ་ལས་དབང་དང་བཀའ་ཆོས་
( 640)
(668)



བ.…………. (680）
…..….…...…..
.
.
.
.
.
.
(697)
དཀར་ཆག
གསན་བཞེས་དང་། རྔ་བའི་དགོན་གསར་དུ་ཁྲི་
སྟོན་མཛད་སྒོ། སྡེ་འདིར་དུས་འཁོར་གྲྭ་ཚང་
གསར་འཛུགས་ཀྱི་སར་བྱིན་འབེབས་བཀའ་
དྲིན་བསྐྱངས་པའི་སྐོར། ..…….
༥. རྡོ་རྗེ་འཆང་ཨ་བྷའི་ཞབས་ལས་དབང་དང་
བཀའ་ཁྲིད། ལུང་རྗེས་གནང་དུ་མ་གསན་
བཞེས་དང་། སྟོན་འཁོར་མ་དགོན། ཚོ་
བདུན། རྔ་བའི་དགོན་གསར་བཅས་ལ་
ཆིབས་ཞལ་བསྒྱུར་ཏེ་འབྲེལ་ཚད་དོན་
ལྡན་མཛད་པའི་སྐོར།
༦ སྟོད་སྨད་ཀྱི་སྒར་གྲོང་དུ་མའི་རེ་བ་ལྷག་བཅས་
བསྒྲུབས་པ་དང་། གདན་སར་རིགས་ལུང་
ཞབས་ཞུ་བ་ཆེད་འཛུགས་དང་། རེབ་གོང་
དུ་རྡོ་རྗེ་འཆང་ཡབ་སྲས་ལས་ཆོས་བཀའ་
མཐའ་ཡས་པ་གསན་བཞེས་གནང་སྐོར། ། …
༧ རེབ་གོང་ནས་གདན་སར་ཆིབས་བསྒྱུར་ལམ་བར་
དད་ལྡན་ཐམས་ཅད་ལ་ཐར་བའི་ས་བོན་གྲུང་
པོ་འཇོག་གནང་དང་། ཀུན་གཟིགས་པཎ་ཆེན་
དགུ་པ་མཆོག་དང་ཐུགས་ཡིད་གཅིག་འདྲེས་སུ་
གྱུར་པ་སོགས་ཀྱི་སྐོར། ………………..
༨ ཆོས་སྡེ་ཁག་ནས་དགུང་གེག་བཟློག་ཆེད་ཞབས་
རིམ་གནད་སྨིན་དང་། རྗེ་ཉིད་ནས་ཀྱང་བསྙེན་
(709)
.….(728)



• (758)
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྒྲུབ་ཟབ་ནན་གནང་བ་དང་། རྔ་བ་དང་རྒྱལ་
རོང་ཕྱོགས་ཀྱི་སྒར་གྲོང་དུ་མ་ཆོས་སྲིད་མཛད་བཟང་
གིས་ཇི་ལྟར་བསྐྱངས་པའི་སྐོར།….…………………….………………………………....(742)
༩. གདན་ས་ཆེན་པོར་དཔལ་དུས་ཀྱི་འཁོར་ལོའི་བཀའ་
དབང་སྩལ་པ་དང་། ཨ་བྱཱའི་ཞབས་གདན་དྲངས་ཏེ་
ཤེར་ཕྱིན་སོགས་ཆོས་བཀའ་མཐའ་ཡས་པ་གསན་ཏེ་
མཁས་པའི་གོ་འཕང་ལ་མངའ་བརྙེས་
པ་སོགས་ཀྱི་སྐོར།.....……..
༡༠. རྣམ་ཐར་ཀྱི་དོན་བསྡུ་བ་དང་། གདུལ་བྱ་རྣམས་
བསོད་ནམས་དམན་པས་མཛད་པ་ཐ་མ་བསྟན་པ་
དང་། སླར་ཡང་མཆོག་སྤྲུལ་རིན་པོ་ཆེས་ཐུགས་བརྩེ་
བས་རྗེས་སུ་བཟུང་བ་སོགས་ཀྱི་སྐོར།………...…………………….(777)
འཇམ་མགོན་རྒྱལ་བའི་དབང་པོའི་ཉེ་སྲས་རོང་
ཆེན་བསྟན་པའི་ཉི་མ་ཆེན་པོ་ངག་དབང་བློ་
བཟང་བསྟན་པ་ཚེ་རིང་དཔལ་བཟང་པོའི་
གསང་བའི་རྣམ་ཐར་མདོ་ཙམ་བརྗོད་པ་
གསང་བ་མཆོག་གི་གཏེར།..
• (807)



༄༅།འཁྲུངས་རབས་གསོལ་འདེབས་དབང་གི་
རྒྱལ་པོ་ཞེས་བྱ་བ་བཞུགས་སོ། །
བློ་བཟང་བསྟན་པའི་རྒྱལ་མཚན་གྱིས་མཛད།



འཁྲུངས་རབས་གསོལ་འདེབས་དབང་གི་རྒྱལ་པོ།
༄༅། །ན་མོ་གུ་རུ་མཉྫ་གྷོ་ཥཱ་ཡ། མཚན་དཔེས་བརྒྱན་པའི་སྐུ་ཡི་སྔོ་
བསངས་ཡངས་པའི་ཞལ་གྱི་གྲ་ལྔ་ལས། །མི་ཟད་ཤེས་པའི་དམ་ཆོས་ཆུ་འཛིན་
དགའ་བའི་དབྱངས་བཞིན་རབ་གྲགས་ཏེ། །རིས་མེད་འགྲོ་བའི་མེ་ན་ད་ལ་ཕན་
བདེ་དགའ་གར་བསྐྱེད་པ་དང༌། །སྐུ་གསུམ་ཆར་གྱིས་འགྲོ་བའི་སེམས་ཀྱི་ལོ་ཏོག་
རྒྱས་མཛད་ཤཱཀྱའི་རྒྱལ། །བློ་ཆེན་རྒྱལ་ཀུན་མཁྱེན་བརྩེའི་རང་གཟུགས་གང༌། །
གཅིག་བསྡུས་བརྟན་པའི་འཁོར་ལོ་ངུར་སྨྲིག་གིས། །བཟང་པོའི་གར་གྱི་མཛད་
པ་མཐའ་ཀླས་པའི། །གྲགས་པའི་བ་དན་སྲིད་རྩེར་གཡོ་བ་རྒྱལ། །ལི་ཁྲིས་ས་
འཛིན་སྣ་ཚོགས་འོད་འཁྱུད་པའི། །དཔལ་ལྡན་རྒྱལ་བའི་ཡབ་གཅིག་འགྲོ་རྨོངས་
ཀྱི། །མི་ཤེས་མུན་འཇོམས་མཁྱེན་རབ་མཆོག་སྩོལ་བའི། །ལྷ་མཆོག་འཇམ་པའི་
དབྱངས་ལ་ཕྱག་འཚལ་ལོ། །གང་སྐུས་ཤར་གྱི་ཐིག་ལེའི་ཁེངས་པ་འཕྲོག །གསུང་
གི་བདུད་རྩིས་དད་ལྡན་བུམ་བཟང་འགེངས། །ཟབ་ཡངས་མཁྱེན་པ་མཁའ་ལྟར་
འཇལ་དཀའ་བའི། །མཚོ་བྱུང་མ་ཁྱོད་སྤྱི་བོའི་གཙུག་ཏུ་མཆོད། །བསམ་འདས་
དཔལ་སྟུག་བྱང་སེམས་སྲས་བཅས་དང༌། །མཆོག་ཐུན་དངོས་སྩོལ་བླ་མ་ཡི་དམ་
ལྷ། །བར་ཆད་ཀུན་སེལ་སྲུང་མའི་ཚོགས་བཅས་ལ། །རྩེ་གཅིག་གུས་པས་རྣམ་
མཁྱེན་བར་དུ་འདུད། །ཞེ་དྲུག་གསོལ་འདེབས་རིན་ཆེན་ཕྲེང་། །སྐུལ་བྱེད་
བསེར་བུས་རྣམ་བསྐྱོད་ཚེ། །ཅུང་ཟད་བགྱིད་པའི་ཤིང་བལ་ཞིག །ཀ་པི་ན་ཡིས་
བརྒྱན་བཞིན་མཆོད། །དཔག་མེད་བསྐལ་པར་དཔལ་སྟུག་མངོན་བྱས་ཀྱང་། །
བདེ་ལྡན་མགོན་གྱི་སྲས་སུ་ལེགས་བསྟན་ཅིང་། །མ་ལུས་འགྲོ་བའི་དཔལ་གྱུར་
སྤྱན་རས་གཟིགས། །ཚད་མེད་ཡོན་ཏན་གཏེར་ལ་གསོལ་བ་འདེབས། །
བདེ་ལྡན་མགོན་གྱི་སྲས་མཆོག་པད་དཀར་འཆང་། །སྤྲུལ་བའི་གར་བསྒྱུར་
ཛཱན་ཀེ་ཏུ་དང་། །བུ་རམ་ཤིང་པའི་སྲས་མཆོག་ཉེ་འཁོར་པ། །རྒྱལ་པོ་ཤེས་རབ་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དཔལ་ལ་གསོལ་བ་འདེབས། །རིག་གནས་མཐར་སོན་པཎ་ཆེན་ཡོན་ཏན་འོད། །
དཔའ་བོའི་དངོས་སློབ་ཡེ་ཤེས་སྙན་པ་དང་། །ཆོས་གྲགས་སློབ་ཆེན་སྟོབས་ལྡན་
གྲགས་པའི་འོད། གྲུབ་ཆེན་མ་ཧི་ལཱ་ལ་གསོལ་བ་འདེབས། །མུ་སྟེགས་ཚར་
གཅོད་གྲུབ་ཆེན་རྭ་ཅན་པ། །རིམ་གཉིས་མཐར་སོན་ཞི་སྦས་གྲགས་པ་དང༌། །རྫུ་
འཕྲུལ་དཔག་ཡས་ར་ཤྲཱི་བ་ལ། །རྣལ་འབྱོར་སྨྱོན་པར་གྲགས་ལ་གསོལ་བ་
འདེབས། །ཆོས་མཛོད་ཛི་བན་ཀ་ར་མཐུ་སྟོབས་གཏེར། །སྒོ་སྲུང་ཀཱ་ལ་བཛྲ་ས་མ་
ཡ། །རྒྱུད་སྡེ་མངའ་བདག་དགྲ་གཅན་འཛིན་བཟང་དང་། །ས་སྐྱོང་ཚངས་པའི་
དབང་ལ་གསོལ་བ་འདེབས། །མུ་སྟེགས་ལྔ་བརྒྱའི་ཀླད་འགེམས་འཇིགས་མེད་
གྲགས། །དྲེགས་ལྡན་རྒྱལ་པོ་ཚར་གཅོད་ཛཱན་ཤི། །འབྱུང་བཞིའི་འཇིགས་སྐྱོབས་
ཤྲི་པཱ་ལ་དང་། །བྱང་སེམས་པད་མ་དཔལ་ལ་གསོལ་བ་འདེབས། །ལྷ་ཡིས་རྗེས་
བཟུང་བཛྲ་ཀིརྟི་དང་། །ལོག་སྨྲ་ཚར་གཅོད་རཏྣ་ཀཱ་ར་སྟེ། །གྲགས་པའི་བློ་གྲོས་
ལུང་རྟོགས་མཛོད་ཀྱི་བདག །ས་སྐྱོང་ཟླ་བའི་དབང་པོར་གསོལ་བ་འདེབས། །
འཕགས་མས་རྗེས་བཟུང་གྲུབ་ཆེན་སངས་རྒྱས་མཚན། །སྨྲ་བའི་དབང་ཕྱུག་
འཇིགས་མེད་ཀཱ་མེ་ལ། །ཆོས་ཀྱི་རྒྱལ་པོ་དབང་ཆེན་དཔལ་གྱི་སྡེ། །དཔའ་བཤེས་
རིན་ཆེན་འོད་ལ་གསོལ་བ་འདེབས། །གཉའ་ཁྲིའི་བློན་གྱུར་ཞང་བློན་བཟང་པོ་
དང༌། །གནམ་གཞུང་བཙན་སྲས་ལྡེའུ་བཙན་དམུ་ལི་ཚ། །ཐོ་རི་སྙན་ཤལ་བློན་
ཆེན་རྔོག་བཙན་གྲགས། །ལྡོང་བཙན་སོ་སྲུངས་ཞབས་ལ་གསོལ་བ་འདེབས། །
ཚངས་པ་ལྷ་ཡི་ཆོས་བློན་གསལ་སྣང་དང༌། །ཁྲི་རལ་བློན་གྱུར་མི་ཉག་ཨ་གུར་ཏེ།།
མངའ་རིས་ཁྱེའུ་དཔལ་ལྡན་ཡེ་ཤེས་གྲགས། ནག་ཤོད་བློ་གསལ་ཞབས་ལ་
གསོལ་བ་འདེབས། །བཀའ་དྲིན་ཟླ་མེད་ཚུལ་ཁྲིམས་རྒྱལ་བའི་ཞབས། །རྭ་སྒྲེང་
མཁན་ཆེན་བུདྷ་གུཔྟ་དང་། །ལྷ་ཡིས་བྱིན་བརླབས་གཙང་པ་མི་ཏྲིའི་མཚན། །
གྲུབ་ཆེན་བརྩོན་འགྲུས་རྡོ་རྗེར་གསོལ་བ་འདེབས། །སྐད་གཉིས་སྨྲ་བ་དཀོན་



འཁྲུངས་རབས་གསོལ་འདེབས་དབང་གི་རྒྱལ་པོ།
མཆོག་རིན་ཆེན་དང༌། །རིག་གནས་མཐར་ཕྱིན་དྲི་མེད་གྲགས་པའི་བློ། །ས་སྐྱོང་
བཛྲ་ཀ་ར་མཐུ་སྟོབས་བདག །དབང་ཕྱུག་གྲགས་པའི་ཞབས་ལ་གསོལ་བ་
འདེབས། །
འཇམ་དབྱངས་བླ་མའི་སྲས་མཆོག་དགེ་འདུན་མཚན། །མཐུ་སྟོབས་དབང་
ཕྱུག་བསྟན་པ་རིན་ཆེན་ཞབས། །མཁའ་འགྲོས་རྗེས་བཟུང་བསྟན་པ་རབ་རྒྱས་
དང་། །བློ་བཟང་འཇམ་དབྱངས་ཞབས་ལ་གསོལ་བ་འདེབས། །བློ་བཟང་རྒྱལ་
བ་ཀུན་གྱི་དགོངས་པའི་བཅུད། །ངེས་གསང་བསྟན་པའི་རིང་ལུགས་དྲི་མེད་ཀྱི། །
བཤད་སྒྲུབ་རྒྱལ་མཚན་འཛིན་པའི་དཔལ་ཡོན་ཅན། །མི་སྐྱོད་རྡོ་རྗེའི་ཞབས་ལ་
གསོལ་བ་འདེབས། །
དགེ་འདུན་རྒྱ་མཚོའི་མགོན་དུ་སྤྲུལ་བའི་གར། །ཆོས་ཀྱི་རྒྱལ་སྲིད་ཆེན་པོར་
དབང་འབྱོར་ཞིང་། །འཕགས་ནོར་བདུན་གྱིས་ཕྱུག་པའི་མཁྱེན་བརྩེའི་གཏེར། །
དཔལ་ལྡན་བླ་མའི་ཞབས་ལ་གསོལ་བ་འདེབས། །
ལུས་ཅན་ཕན་དང་བདེ་བ་ཀུན་གྱི་ཞིང་། །རྒྱལ་བསྟན་འཛིན་སྐྱོང་སྤེལ་
བའི་མཛད་བཟང་ཅན། །མཐོང་ཐོས་དྲན་པས་དོན་ལྡན་འདྲེན་པ་མཆོག །
ཞབས་པད་བསྐལ་པ་རྒྱ་མཚོར་བརྟན་གྱུར་ཅིག །ཉེར་བསགས་རྣམ་དཀར་དགེ་
བ་ཟླ་ཤེལ་ལྟར། །དྭངས་པའི་དགེ་ཚོགས་ཇི་སྙེད་ཐོབ་པ་དེས། །སྐྱེ་ཞིང་སྐྱེ་བར་
བླ་མ་ལྷར་བཅས་ཀྱིས། །རྗེས་བཟུང་དཔལ་སྡུག་མྱུར་དུ་ཐོབ་པར་ཤོག །ཆོས་
བརྒྱད་བྱིས་པའི་རོལ་རྩེད་ལྟར་མཐོང་ཞིང་། །འཁོར་པའི་ཕུན་ཚོགས་མེ་འོབས་
ལྟར་རྟོགས་ནས། །བྱང་ཆུབ་མཆོག་ཏུ་སེམས་བསྐྱེད་ཕྱིན་དྲུག་གི །སྤྱོད་མཆོག་
རིན་ཆེན་རྒྱན་གྱིས་ཕྱུག་པར་ཤོག །སྨིན་བྱེད་ཆུ་བོ་བཞི་ཡིས་ཉེར་བཀྲས་ཤིང་། །
དམ་ཚིག་རིན་ཆེན་རྩིག་པས་རབ་བརྟན་ལ། །རྣལ་འབྱོར་མཆོག་གིས་མ་དག་
ཡུལ་བཟློག་པའི། །རིམ་པ་དང་པོའི་གན་དྷོ་ལ་འགྲུབ་ཤོག །ཨུཏྠའི་འདབ་མ་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཟེའུ་འབྲུའི་ཏིང་འཛིན་དགུས། །ཉེར་བཀྲོལ་འོད་གསལ་སྒྱུ་ལུས་ཟུང་འཇུག་ལམ།།
མངོན་གྱུར་བཛྲ་དྷ་རའི་གོ་འཕང་དེ། །བདེ་བླག་མྱུར་དུ་ཐོབ་པར་བྱིན་གྱིས་
རློབས། །མདོར་ན་རྡོ་རྗེ་འཛིན་དེ་མ་ཐོབ་བར། །རྗེ་བཙུན་བླ་མས་འབྲལ་མེད་
རྗེས་བཟུང་སྟེ། །གང་ཚེ་ཞིང་ཀུན་སྤྲུལ་བའི་གར་གྱིས་ནི། །ལེགས་བཀང་མ་ལུས་
འགྲོ་བའི་དཔལ་གྱུར་ཅིག །རྣམ་མཁྱེན་སྲས་བཅས་སྤྱན་སྔར་གུས་བཏབ་པའི། །
སྨོན་ཚིག་མུ་ཏིག་ཀ་ཡི་རིན་པོ་ཆེ། །དད་ལྡན་སྐྱེ་དགུའི་ཉ་ཕྱིས་ཁོག་ཡངས་པོར། །
མངོན་པར་འཕྱུར་བའི་དཔལ་ལ་སྤྱོད་པར་ཤོག །སྤྱི་དང་ཁྱད་པར་བྷོ་ཊའི་ཡུལ་
ཕྱོགས་འདིར། །ལྔ་བདོའི་དྲི་ཙམ་བྲལ་ཞིང་རྫོགས་ལྡན་གྱི། །སྦྲང་རྩིའི་དཔལ་
དང་ནམ་ཡང་མི་འབྲལ་བའི། །བཀྲ་ཤིས་དགེ་ལེགས་ཆེན་པོས་ཁྱབ་གྱུར་ཅིག ། །
ཅེས་པ་འདི་ནི་རྣམ་པ་ཐམས་ཅད་དུ་རང་བསྟོད་ཁོ་ནར་བརྩོན་པའི་ཆ་ཡིན་ཡང་སྔར་
བརྩམས་ཀྱི་གསོལ་འདེབས་གསེར་ཕྲེང་ལས་ཅུང་ཟད་རྒྱས་པའི་མཚན་གསལ་བ་ཞིག་ཅིས་་་་
ཀྱང་དགོས་ཞེས་ལུང་བཟང་རི་ཁྲོད་པ་བྷི་ཀླུ་སུདྷི་ནས་ནན་གྱིས་བསྐུལ་བ་ལ་བརྟེན་ཤིན་ཏུ་་་
རྒྱས་པ་ནི་བྲེལ་བ་སོགས་ཀྱིས་མ་གྲུབ་ཀྱང་ཙཎྜ་གོ་མིས། ཉུང་ངུ་རྣམ་གསལ་ཡང་དག་རྫོགས།
གསུངས་པ་ལྟར་ཚིགས་བཅད་རེར་མཚན་མདའ་དར་གྲངས་ཀྱིས་བརྒྱན་པའི་གསོལ་་་་་་་་་
འདེབས་སྨོན་ལམ་དང་བཅས་ཚིག་ཉུང་ཞིང་དོན་ཚང་བར་བྱེད་པ་པོ་ནི་དགེ་ཚུལ་བློ་བཟང་
བསྟན་པའི་རྒྱལ་མཚན་གྱིས་ཉི་མ་ལུང་ནས་སྦྱར་བའི་ཡི་གེ་པ་ནི་ངག་དབང་དཔལ་ལྡན་་་་་
གྱིས་བགྱིས་པ་དགེ་ལེགས་འཕེལ། །སརྦམངྒལཾ། །



༄༅།།རོང་པོ་མཁས་གྲུབ་ཆེན་པོའི་འཁྲུངས་རབས་
གསོལ་འདེབས་པདྨ་དཀར་པོའི་ཕྲེང་མཛེས་
ཞེས་བྱ་བ་བཞུགས་སོ། །
བློ་བཟང་འཕྲིན་ལས་བསྟན་པ་རྒྱ་མཚོས་མཛད།



རོང་པོ་མཁས་གྲུབ་ཆེན་པོའི་འཁྲུང་རབས་པདྨ་དཀར་པོའི་ཕྲེང་མཛེས།
༄༅།།ན་མོ་གུ་རུ་མཉྫ་གྷོ་ཥ་ཡ་མཱནྟ་ཀ་མཧཱ་ཀཱ་ལ་སརྦ་དེ་བ་ཌཱ་ཀི་ནི་
རྨད་བྱུང་སྤངས་རྟོགས་རྩལ་རྫོགས་ལྷ་མིའི་མགོན། །སྲིད་ཞིའི་གདུང་སེལ་བསྟན་
པའི་བདུད་རྩི་མཆོག །ཐེག་གསུམ་དགེ་འདུན་འཕགས་ཚོགས་འགྲོ་བའི་སྐྱབས། །
མཚུངས་མེད་རིན་ཆེན་གསུམ་གྱིས་ཤིས་པ་སྩོལ། །རྣམ་འདྲེན་ཡོངས་ཀྱི་སྙིང་རྗེ་
བཞིན་ལག་གཟུགས། །གངས་ལྗོངས་འགྲོ་ལ་ཕྱོགས་བཅུའི་རྒྱལ་ཀུན་ལས། །
ཐུགས་རྗེ་ཆེར་ལྷག་ཉམ་ཐག་འགྲོ་བའི་མགོན། །འཕགས་མཆོག་ཕྱག་ན་པདྨོར་
གསོལ་བ་འདེབས། ། ༡ སྟོན་པ་མཆོག་དེའི་དཔལ་གྱི་མགུལ་ཡངས་ནས། །
དཔའ་བོ་ཉེར་ཞི་འཁོར་ཚོགས་བྱེ་བའི་ཁྱོད། །འདུལ་འཛིན་མཆོག་ཏུ་བསྔགས་
པའི་དབྱངས་བསྒྲགས་པ། །དགྲ་བཅོམ་ཉེ་བར་འཁོར་ལ་གསོལ་བ་འདེབས། །
༢ རྣམ་ཀུན་མཆོག་ལྡན་སྟོང་གཟུགས་ཕྱག་རྒྱ་ཆེ། །མངོན་གྱུར་བགྲང་ཡས་སྐལ་
ལྡན་ཟུང་འཇུག་སར། །འཁྲིད་མཛད་ཀཱ་ལ་ཙ་ཀྲའི་བསྟན་པའི་གཉེན། །རྡོ་རྗེ་
གཙུག་ཕུད་ཞབས་ལ་གསོལ་བ་འདེབས། ། ༣ པད་དཀར་འཆང་བས་རྗེས་
བཟུང་ཏིང་འཛིན་བརྙེས། །མ་ག་དྷ་སོགས་ཡུལ་གྲུ་དུ་མ་རུ། །གདམས་པའི་
བདུད་རྩིས་འགྲོ་མང་བདེ་ལ་བཀོད། །རྒྱལ་རིགས་ཟླ་མཛེས་ཞབས་ལ་གསོལ་བ་
འདེབས། ། ༤ བྲམ་ཟེའི་རིགས་བཟང་ཚལ་ལས་འཁྲུངས་པའི་ལྗོན། །འཕགས་
པའི་བྱིན་རླབས་དྲོད་གཤེར་བཅུད་འཐུང་བས། །མཁོ་དགུའི་ཡོ་བྱད་འབྲས་བུས་
ཚིམ་མཛད་པ། །དཔལ་འཛིན་འགྲོ་བའི་གཉེན་ལ་གསོལ་བ་འདེབས། ། ༥
རབ་འབྱམས་སྡེ་སྣོད་རྒྱ་མཚོའི་ཕ་རོལ་སོན། །འབུམ་ཕྲག་བཅོ་བརྒྱད་གཞུང་
ལུགས་མགུལ་རྒྱན་མཛེས། །ཆོས་འདུལ་བསྟན་བཅོས་རིན་ཆེན་དབྱིག་གི་སྐྱེས། །
སྩོལ་མཛད་ཡོན་ཏན་འོད་ལ་གསོལ་བ་འདེབས། ། ༦ བདུད་ཀྱི་གཡོ་འཕྲུལ་
ལས་རྒྱལ་དགའ་བདེའི་དཔལ། །འདྲེན་པའི་འཇིགས་བྲལ་ང་རོ་སྒྲོགས་མཛད་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཅིང༌། །རྒྱལ་སྲས་དད་པ་རབ་བརྟན་བཞེད་དགོངས་ཀུན། །བསྒྲུབ་པའི་བློན་པོ་
ཆེན་པོར་གསོལ་བ་འདེབས། ། ༧ ཕུན་ཚོགས་བསོད་ནམས་དཔལ་གྱི་སྡོང་བུ་
ལས། །བྱམས་བརྩེའི་ཡལ་གས་མངའ་འབངས་འཇིགས་ལས་སྐྱོབ། །གཏན་པ་
མེད་པའི་མཆོད་སྦྱིན་འབྲས་སྨིན་པ། །གཞན་ཕན་མཐུ་དཔུང་གྲུབ་ལ་གསོལ་བ་
འདེབས། ། ༨ རིང་ནས་ལེགས་སྨོན་འབྲེལ་བའི་ཆོས་ཀྱི་རྒྱལ། །འཕགས་མཆོག་
རྣམ་འཕྲུལ་གང་གི་བཞེད་པའི་འབྲས། །འདོད་དགུར་སྨིན་མཛད་ནང་བློན་བྲམ་
ཟེ་ཆེ། །དཔལ་གྲུབ་ཅེས་སུ་གྲགས་ལ་གསོལ་བ་འདེབས། ། ༩ སླར་ཡང་ཆོས་ཀྱི་
རྒྱལ་པོ་དད་པ་བརྟན། །གང་དེའི་སྲས་མཆོག་དད་པའི་ལྷ་ཞེས་བྱ། །མཆོད་པའི་
རྟེན་མཆོག་རྣམ་མང་བསྐྲུན་ལ་སོགས། །རྣམ་དཀར་དཔག་ཡས་སྤེལ་ལ་གསོལ་
བ་འདེབས། ། ༡༠ རྩེ་ལྔར་འཇམ་དཔལ་ཞི་ཁྲོའི་ཞལ་མཐོང་ཞིང༌། །དྲག་ཤུལ་
སྟོབས་ཀྱིས་ཀླུ་བདུད་སྲོག་སྙིང་བླངས། །མི་དང་མི་མིན་འགྲོ་དོན་དཔག་མེད་
མཛད། །སངས་རྒྱས་སྒོམ་པའི་ཞབས་ལ་གསོལ་བ་འདེབས། ། ༡༡ ཕྱག་ན་
པདྨོས་རྗེས་བཟུང་བྱིན་མཐུ་ཡིས། །མུ་སྟེགས་ངན་སྔགས་བཟློག་ཅིང་དབང་དུ་
འདུས། །མཁའ་འགྲོས་བྱིན་རླབས་རྩེ་གཅིག་ཏིང་འཛིན་འཁྲུངས། །བློ་གྲོས་
གསལ་བའི་ཞབས་ལ་གསོལ་བ་འདེབས། ། ༡༢ པོ་ཊ་ལ་ནས་འཕགས་པའི་
བཀས་བསྐུལ་བཞིན། །འདོད་པ་སྙིང་པོས་དབེན་པའི་གླུ་དབྱངས་ཀྱིས། །སུམ་ཅུ་
རྩ་གསུམ་ཡུལ་དུ་འགྲོ་དོན་མཛད། །ལྷ་བུ་འོད་ཟེར་ཅན་ལ་གསོལ་བ་འདེབས། །
༡༣ ཡངས་པ་ཅན་དུ་དད་སོགས་བསྔགས་འོས་ཀྱི། །ཡོན་ཏན་མེ་ཤེལ་ཁམས་
ལས་ཉེར་གྲུབ་ཅིང་། །སྦྱིན་པ་རྣམ་བཞིའི་འོད་ཕྲེང་འགྱེད་པའི་དཔལ། །ཁྱིམ་
བདག་སེམས་དཔའ་ཆེ་ལ་གསོལ་བ་འདེབས། ། ༡༤ འཕགས་མཆོག་ཁ་སར་པཱ་
ཎིའི་ལུང་བསྟན་བཞིན། །འགྲོ་དོན་དཔག་མེད་མཛད་ཅིང་སྐུ་ལུས་ཀྱི། །རེག་
པས་མི་བཟད་སྦྲུལ་གྱི་གདུག་རྩུབ་ཀྱང་། །ཞི་མཛད་ཀུན་ཏུ་དགའ་ལ་གསོལ་བ་
1 )



རོང་པོ་མཁས་གྲུབ་ཆེན་པོའི་འཁྱུང་རབས་པདྨ་དཀར་པོའི་ཕྲེང་མཛེས།
འདེབས། ། ༡༥ ཐུགས་རྗེའི་གཏེར་དང་ཨཱརྱ་ཏཱ་རེ་ཡིས། །རྗེས་བཟུང་པོ་ཊ་
ལར་བྱོན་ཆོས་གསན་ཅིང་། །རྩྭ་མཆོག་ཡུལ་དུ་སེམས་ཅན་དོན་མང་མཛད། །མ་
ཁོལ་རྒྱལ་བའི་ཡུམ་ལ་གསོལ་བ་འདེབས། ། ༡༦ ཧེ་རུ་ཀ་ཡི་རྣལ་འབྱོར་མཐུ་
གྲུབ་པས། །སྟངས་སྟབས་གཅིག་གིས་མུ་སྟེགས་རྒྱལ་བློན་བཅས། །ཚར་བཅད་
འགྲོ་མང་རྣམ་དག་ཆོས་ལ་བཙུད། གྲགས་པའི་འོད་ཟེར་ཞབས་ལ་གསོལ་བ་
འདེབས། ། ༡༧ རྣམ་མང་ལྷ་ཡི་ཞལ་དཀྱིལ་མངོན་གྱུར་ཅིང་། །གནོད་སྦྱིན་
ལས་ལ་བཀོལ་ཏེ་མཁོ་དགུ་ཡི། །འབྱོར་བས་མཆོད་སྦྱིན་སྤེལ་ཞིང་ཨོ་རྒྱན་
གཤེགས། །སློབ་དཔོན་འཇིགས་མེད་གྲགས་པར་གསོལ་བ་འདེབས། ། ༡༨
གྲུབ་ཆེན་ནག་པོ་བ་དང་འབར་འཛིན་གྱིས། །རྗེས་བཟུང་ངོ་མཚར་བརྟུལ་
ཞུགས་སྤྱོད་པ་ཡིས། །གྲོལ་མཛད་རྣལ་འབྱོར་ཕོ་མོ་བགྲང་ཡས་བྱུང་། །གྲུབ་
དབང་མ་ཧི་ལ་ལ་གསོལ་བ་འདེབས། ། ༡༩ རིགས་རུས་ཕུན་ཚོགས་ཚལ་དུ་
སྐྱེད་བསྲིངས་ཤིང་། །དྲང་དོན་འགལ་འདུའི་དབྱེན་གྱི་གྲང་རེག་གིས། །བརྫི་
མིན་ཐུགས་བསྐྱེད་འདབ་བརྒྱ་གྲོལ་པའི་དབུས། །གཏོང་བའི་སྦྲང་རྩིས་མཛེས་ལ་
གསོལ་བ་འདེབས། ། ༢༠ དགྱེས་མཛད་རྡོ་རྗེ་ཞལ་གཟིགས་དངོས་གྲུབ་རྫས། །
བམ་ཆེན་གསོལ་ལས་བདེ་སྟོང་ཏིང་འཛིན་བརྙེས། །མུ་སྟེགས་རྒོལ་བ་ཁྲི་ཕྲག་
ནང་བར་བཙུད། །ནག་པོ་དམ་ཚིག་རྡོ་རྗེར་གསོལ་བ་འདེབས། ། ༢༡ སྡེ་
བཞིའི་དཔལ་མངའ་དགེ་བའི་དབང་པོའི་སྲས། །བློ་གྲོས་ལང་ཚོ་ལེགས་བཤད་
རྒྱན་ཕྲེང་མཛེས། །རིག་སྔགས་འཕྲུལ་གྱིས་ཕ་རོལ་དམག་དཔུང་བཟློག །ས་སྐྱོང་
ཟླ་བའི་དབང་པོར་གསོལ་བ་འདེབས། ། ༢༢ རིག་བྱེད་དཔལ་མོའི་རིག་སྔགས་
སྒྱུ་འཕྲུལ་གྱིས། །གདེངས་ཅན་དབང་བསྡུས་འགྲོ་མང་ནད་ལས་བསྐྱབས། །ནག་
ཕྱོགས་ཚར་བཅད་ཡུལ་ཁམས་ཆོས་ལ་བཀོད། །རྒྱལ་བུ་དབང་ཆེན་སྡེ་ལ་གསོལ་
བ་འདེབས། ། ༢༣ ཆགས་དང་བྲལ་ཡང་འབྱོར་ལྡན་ཁྱིམ་བདག་ཚུལ། །བག་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཡོད་ཁྲེལ་གཞུང་བརྟན་ཅིང་དུལ་བ་སོགས། །རྣམ་དཀར་ངང་ཚུལ་འགྱུར་མེད་
འགྲོ་བའི་གཉེན། །དགེ་བ་བཟང་པོའི་ཞབས་ལ་གསོལ་བ་འདེབས། ། ༢༤
རྒྱལ་ཡུམ་འབུམ་པ་འདུལ་བ་འབུམ་སྡེའི་མཚོ། །ཐུགས་ཀྱི་བུམ་པར་རྫོགས་
འཁྱིལ་རིམ་གཉིས་ཀྱི། །རྣལ་འབྱོར་མཆོག་ཐོབ་གྲུབ་པའི་མཚན་མ་གསལ། །ཡེ་
ཤེས་བཤེས་གཉེན་ཞབས་ལ་གསོལ་བ་འདེབས། ། ༢༥ བསིལ་ལྗོངས་ཀུན་དའི་
ཚལ་ལ་རྗེས་ཆགས་པས། །ཕན་བདེའི་དཔལ་སྟེར་ལེགས་མཛད་བསིལ་ཟེར་བརྒྱ།།
སྤྲོ་མཛད་སྨོན་ལམ་མཐུ་གྲུབ་བཟང་པོ་ཞེས། །གཉའ་ཁྲིའི་བློན་པོར་གྱུར་ལ་
གསོལ་བ་འདེབས། ། ༢༦ མཆོག་གསུམ་རིན་ཆེན་ཏོག་མཛེས་ལེགས་ལམ་གྱི། །
བཀའ་ཁྲིམས་ཀུན་ལ་སྙོམས་པའི་བསིལ་གྲིབ་ཀྱིས། །མངའ་འབངས་རྒུད་པའི་ཚ་
གདུང་འཕྲོག་པའི་གདུགས། །ཆོས་རྒྱལ་ལྡེ་བཙན་ཞབས་ལ་གསོལ་བ་འདེབས། །
༢༧ ཀུན་བཟང་རྣམ་སྤྲུལ་རྒྱལ་པོའི་མདུན་ན་འདོན། །བཞེད་དགུ་བསྟན་
འགྲོའི་དཔྱིད་དུ་སྨིན་མཛད་ཅིང་། །སྟོབས་རྩལ་ཟླ་མེད་བཀའ་ཁྲིམས་ཆོས་
བཞིན་བསྐྱངས། །རྔོག་བཙན་ཁྲི་གྲགས་ཞབས་ལ་གསོལ་བ་འདེབས། ། ༢༨
སྲོང་བཙན་ཆོས་ཀྱི་རྒྱལ་པོའི་བཀའ་བཞིན་དུ། །ལུགས་གཉིས་སྲིད་སྐྱོང་ཕན་
བདེའི་སྒོ་མོ་ཕྱེ། །དྲེགས་ལྡན་དཔུང་ཆེན་མཐུ་རྩལ་སྟོབས་ཀྱིས་བཏུལ། །སོ་
སྲུངས་ལྡོང་བཙན་ཞབས་ལ་གསོལ་བ་འདེབས། ། ༢༩ ཐུགས་བསྐྱེད་ཤིང་རྟས་
འཕགས་ཡུལ་རྒྱ་མཚོ་ལས། །ཉེར་ཐོན་མཁན་སློབ་ཡིད་བཞིན་རིན་ཆེན་དཔྱ། །
འདྲེན་མཛད་སྐུ་ཡི་བཀོད་པ་ཅི་ཡང་སྟོན། །གསལ་སྣང་ཁྲི་གཞིར་ཟུང་ལ་གསོལ་
བ་འདེབས། ། ༣༠ པདྨ་ཡབ་ཡུམ་བི་རོ་ཧཱུཾ་ཀ་རས། །རྗེས་བཟུང་ལྷ་སྔགས་ནུས་
མཐུ་མཐར་སོན་པས། །མདོ་སྨད་ལྷ་སྲིན་དྲེགས་པ་བྲན་དུ་འཁོལ། །རྣལ་འབྱོར་
སྨྱོན་པའི་ཞབས་ལ་གསོལ་བ་འདེབས། ། ༣༡ ས་སྐྱོང་བཀའ་བཞིན་སྡེ་བཞིའི་
ལེགས་ཚོགས་སྤེལ། །མཐུ་སྟོབས་ཟིལ་གྱིས་བདུད་རིགས་འཇིགས་པ་བསྐྱེད། །ཀཱི་



རོང་པོ་མཁས་གྲུབ་ཆེན་པོའི་འཁྲུང་རབས་པདྨ་དཀར་པོའི་ཕྲེང་མཛེས།
ལ་ཡ་གྲུབ་འདྲེ་སྲིན་གདུག་པ་བཏུལ། །མི་ཉག་ཨ་གུར་ཞབས་ལ་གསོལ་བ་
འདེབས། ། ༣༢ གཤིན་རྗེའི་གཤེད་གྲུབ་དཔག་མེད་ནུས་པ་ཐོབ། །མཁར་ཆུར་
པདྨའི་ཞལ་གཟིགས་གཡུལ་ལས་རྒྱལ། །མི་མིན་བཏུལ་ཞིང་འགྲོ་དོན་རྣམ་མང་
མཛད། །སྔགས་འཆང་ཡེ་ཤེས་དཔལ་ལ་གསོལ་བ་འདེབས། ། ༣༣ ལས་ལྡན་
འགྲོ་དོན་མཛད་ཕྱིར་དགེ་ལེགས་ཀྱི། །མཚན་ལྡན་བྱིས་པ་མཚོ་སྐྱེས་གཞོན་ནུའི་
ཚུལ། །ཐབས་མཁས་མཛད་པའི་གེ་སར་ཅི་ཡང་རྒོད། །བློ་གསལ་བྱིས་པའི་
ཞབས་ལ་གསོལ་བ་འདེབས། ། ༣༤ འཕགས་བོད་མཁས་གྲུབ་ཞབས་བསྟེན་
ཡོན་ཏན་བརྙེས། །ཁྱད་པར་ལྷ་གཅིག་དཱི་པཾ་ཞབས་པད་མཆོག །བསིལ་ལྡན་རྭ་
བར་འགོད་པའི་བཀའ་དྲིན་མཛད། །ལོ་ཆེན་ཚུལ་ཁྲིམས་རྒྱལ་བར་གསོལ་བ་
འདེབས། ། ༣༥ ལྷག་པའི་ལྷ་ཡིས་རྗེས་བཟུང་འཕྲིན་ལས་བཞིའི། །རྣམ་རོལ་
ཐོགས་མེད་བསྟན་དང་འགྲོ་བའི་དཔལ། །ཟབ་མོའི་གདམས་པས་སྐལ་ལྡན་སྨིན་
གྲོལ་མཛད། །སངས་རྒྱས་སྦས་པའི་ཞབས་ལ་གསོལ་བ་འདེབས། ། ༣༦ ལུང་
རྟོགས་ཡོན་ཏན་རྒྱན་ཕྲེང་མང་སྤུད་ཅིང་། །འཕྲིན་ལས་ཡིད་འོང་ལང་ཚོས་འགྲོ་
བ་འདུལ། །རྟེན་དང་བརྟེན་པ་དངོས་སྤྲུལ་གར་གྱིས་རོལ། གཙང་པ་རྒྱ་རས་
ཞབས་ལ་གསོལ་བ་འདེབས། ། ༣༧ སྒྲོལ་མཛད་འཕགས་མ་ལ་སོགས་ལྷག་པའི་
ལྷས། །རྗེས་སུ་བསྐྱངས་ཤིང་སྲིད་ལ་མ་ཆགས་པར། །སྣ་ཚོགས་ཐབས་ཀྱིས་འགྲོ་
མང་གདུང་བ་བསལ། །དཀོན་མཆོག་རིན་ཆེན་ཞབས་ལ་གསོལ་བ་འདེབས། །
( དེ་ཡང་ཐུན་མོང་བའི་འཁྲུངས་རབས་རྣམ་ཐར་དཔག་བསམ་ཡོངས་འདུའི་ལྗོན་པ་ནས་་་་
འབྱུང་བའོ། ། ) ༣༨ འཕགས་པའི་བཀའ་བཞིན་དེ་བཞིན་གཤེགས་པའི་དྲུང༌། །
ཐུགས་བསྐྱེད་ལུང་བསྟན་མཆོག་ཐོབ་འགྲོ་བའི་དོན། །བདུན་འབུམ་བགྲང་བྱར་
མཛད་ནས་བདེ་ལྡན་གཤེགས། །བློ་གྲོས་མཐའ་ཡས་ཞབས་ལ་གསོལ་བ་འདེབས།།
༣༩ དཔལ་མགོན་ཀླུ་ཡིས་རྗེས་བཟུང་རེག་མཐོང་གི །གསལ་སྣང་བསྐྱེད་རྫོགས་
13



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཐར་ཕྱིན་བཅུད་ལེན་སོགས། །སྣ་ཚོགས་ཐབས་ཀྱི་རོལ་པས་དཔག་ཡས་འགྲོ། །
གྲོལ་མཛད་རྭ་ཅན་པ་ལ་གསོལ་བ་འདེབས། ། ༤༠ གསང་མཐའི་ལམ་གྱིས་
ཟུང་འཇུག་ཧེ་རུ་ཀ ཚེ་གཅིག་མངོན་གྱུར་མ་དད་སྐྱེ་བོ་རྣམས། །རྫུ་འཕྲུལ་རོལ་
པས་བཏུལ་ཞིང་གྲོལ་བར་མཛད། །གྲུབ་མཆོག་དྲིལ་བུའི་ཞབས་ལ་གསོལ་བ་
འདེབས། ། ༤༡ རྡོ་རྗེའི་རྣལ་འབྱོར་མཐར་སོན་དཀྱིལ་འཁོར་ལྷ། །སྤྲོ་བསྡུར་
མངའ་བསྒྱུར་མ་རུངས་ཚར་བཅད་ཅིང་། །སྐལ་ལྡན་བགྲང་ཡས་དབང་དང་
གདམས་ངག་གིས། །གྲོལ་མཛད་དཔའ་བོ་རྡོ་རྗེར་གསོལ་བ་འདེབས། ། ༤༢
ཉམས་རྟོགས་ཏིང་འཛིན་མཛོད་ལ་དབང་བསྒྱུར་ཞིང༌། ཕ་རོལ་གྱད་ཀྱི་དམག་
ཚོགས་དྲུག་སྟོང་དཔུང་། །ལྟ་སྟངས་ཙམ་གྱིས་ཕམ་མཛད་ཆོས་ཀྱི་རྒྱལ། །ཛྙཱ་ན་ཛ་
ཡའི་ཞབས་ལ་གསོལ་བ་འདེབས། ། ༤༣ འཕགས་མཆོག་ཐུགས་རྗེའི་སྒྱུ་འཕྲུལ་
འདབ་ཆགས་གཟུགས། །དྲང་སྲོང་མི་དང་དུད་འགྲོའི་ཚོགས་མང་པོ། །ཟབ་རྒྱས་
གདམས་པའི་མགྲིན་གླུས་གྲོལ་བར་མཛད། །སྤྲུལ་པའི་ནེ་ཙོའི་ཞབས་ལ་གསོལ་
བ་འདེབས། ། ༤༤ ལངྒའི་ཡུལ་འཁྲུངས་སྲིན་པོ་མང་བཏུལ་ཞིང་། །ཨོ་རྒྱན་
ཡབ་ཡུམ་དགྱེས་པས་དབང་བསྐུར་ཐོབ། །ལུང་བསྟན་གདམས་པའི་བདུད་རྩིས་
ཅི་ཡང་ངོམས། །རིག་འཛིན་དམ་ཚིག་རྡོ་རྗེར་གསོལ་བ་འདེབས། །( བདུན་པོ་
འདི་རྣམས་གསང་རྣམ་རྟ་ལྗང་དབང་པོ་ལས་འབྱུང་བའི་འཁྲུངས་རབས་ཐུན་མོང་མ་ཡིན་་་
པའོ། །) ༤༥ མཁས་དང་གྲུབ་པའི་རྣམ་ཐར་རྩེར་སོན་ཅིང་། །ཡབ་རྗེའི་བཀའ་
བཞིན་མཐའ་འཁོབ་བསྟན་པ་སྤེལ། །ཆོས་སྲུང་དངོས་བྱོན་འཕྲིན་ལས་བཞེད་
དགུར་བསྒྲུབ། །དགེ་འདུན་རྒྱལ་མཚན་ཞབས་ལ་གསོལ་བ་འདེབས། ། ༤༦
ཐུན་མོང་ཐུན་མོང་མིན་པའི་ལམ་མཆོག་གི །ཉམས་རྟོགས་ཚད་མའི་གདེང་ཚད་
མངོན་གྱུར་པས། །བསྟན་སྲུང་དྲེགས་པའི་དམག་དཔུང་དངོས་སུ་འགྱེད། །
བསྟན་པ་རིན་ཆེན་ཞབས་ལ་གསོལ་བ་འདེབས། ། ༤༧ སྣང་བ་ཟིལ་ནོན་མཐུ་



རོང་པོ་མཁས་གྲུབ་ཆེན་པོའི་འཁྲུང་རབས་པདྨ་དཀར་པོའི་ཕྲེང་མཛེས།
སྟོབས་གཟི་བྱིན་གྱིས། །ནག་ཕྱོགས་ལྷ་སྲིན་གཟིར་ཞིང་དམ་ལ་བཏགས། །གནས་
ཞལ་འབྱེད་སོགས་གྲུབ་པའི་མཚན་མ་གསལ། །བསྟན་པ་རབ་རྒྱས་ཞབས་ལ་
གསོལ་བ་འདེབས། །༤༨ འགྱུར་མེད་དབྱིངས་དང་དབྱེར་མེད་ཡེ་ཤེས་ཀྱི། །
ཕུང་པོ་གཅིག་གྱུར་རྡོ་རྗེའི་སྐུ་མཆོག་ལ། །གནམ་ལྕགས་ཐོག་ཀྱང་མེ་ཏོག་ཆར་
བཞིན་གྱུར། །བློ་བཟང་འཇམ་དབྱངས་ཞབས་ལ་གསོལ་བ་འདེབས། ། ༤༩ བློ་
བཟང་ཐུབ་དབང་བསྟན་པའི་བ་གམ་རྩེར། །མཁྱེན་བརྩེ་ནུས་མཐུའི་རྒྱལ་མཚན་
མཐོར་བསྒྲེངས་པས། །དུས་མཐར་པདྨ་ཀཱ་ར་གཉིས་པ་བཞིན། །རིག་འཛིན་མི་
བསྐྱོད་རྡོ་རྗེར་གསོལ་བ་འདེབས། ། ༥༠ མཁས་བཙུན་བཟང་པོའི་རིན་ཆེན་
ཁམས་ལས་གྲུབ། །དགེ་འདུན་གསེར་རིའི་དབུས་ན་མངོན་པར་འཕགས། །ཆོས་
ཀྱི་སྲིད་ལ་འདོད་དགུར་མངའ་མཛད་པ། །སྨྲ་བའི་དབང་ཕྱུག་མཆོག་ལ་གསོལ་
བ་འདེབས། ། ༥༡ ཀུན་དགའི་དཔྱིད་གྱུར་བརྩེ་ཆེན་སེམས་མཆོག་གི །བདུད་
རྩིས་རབ་ངོམས་ཆོས་ཚུལ་ཁྱད་འཕགས་གང་། །ཕྱོགས་མཐར་སྤེལ་བའི་ཐུགས་
བསྐྱེད་རྨད་བྱུང་བ། །ཐུབ་དབང་བསྟན་པའི་ཉི་མར་གསོལ་བ་འདེབས། །
༥༢ བློ་བཟང་ཐུབ་དབང་ཞི་ཁྲོའི་བྱིན་མཐུའི་བཅུད། །སྙིང་གི་པདྨར་འཁྱིལ་
ལས་གཞན་ཕན་གྱི། །འཕྲིན་ལས་དྲི་བསུང་བསྟན་དང་འགྲོ་བའི་དཔལ། །སྐལ་
བཟང་རྒྱ་མཚོའི་མགོན་ལ་གསོལ་བ་འདེབས། །སྒྲིབ་པའི་སྤྲིན་བྲལ་ཆོས་སྐུའི་
ནམ་མཁའ་ལ། །སྣ་ཚོགས་སྤྲུལ་པའི་གར་གྱི་གཟའ་སྐར་འབུམ། །མཁས་གྲུབ་
གཟི་བྱིན་རང་མདངས་སོ་སོར་ངོམས། །འཕགས་བོད་བསྟན་འགྲོའི་གཉེན་ལ་
གསོལ་བ་འདེབས། །མདོ་རྒྱུད་དགོངས་འགྲེལ་ཚད་མའི་བཞེད་དགོངས་དང༌། །
མཐུན་པའི་ཉམས་བཞེས་རྟོགས་པ་མཐར་སོན་པའི། །ལག་རྗེས་གྲུབ་པའི་མཚན་
མ་སྲིད་མཐའི་བར། །ཉམས་མེད་རིག་འཛིན་དབང་པོར་གསོལ་བ་འདེབས། །
སྲིད་པའི་ངང་ཚུལ་སྒྱུ་མའི་འཕྲུལ་འཁོར་བཞིན། །ཉེར་གཟིགས་རྣམ་དག་ཐུགས་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱི་རྒྱ་མཚོ་ཆེ། །དམིགས་མེད་བརྩེ་ཆེན་རླབས་ཀྱི་ཕྲེང་བས་དཀྲུགས། །རྨད་བྱུང་
སེམས་དཔའ་ཆེ་ལ་གསོལ་བ་འདེབས། །སྣོད་བཅུད་སྣང་སྟོང་ཟུང་འཇུག་ཆུ་ཟླ་
བཞིན། །སྤྲོས་བྲལ་གཟིགས་མོར་རྟག་ཏུ་རོལ་པ་ཡིས། །མཚན་འཛིན་དམིགས་
གཏད་མཁའ་ལ་སྤྲིན་ལྟར་ཡལ། །ཟབ་དོན་རྣལ་འབྱོར་དབང་པོར་གསོལ་བ་
འདེབས། །སྐུ་གསུམ་རྡོ་རྗེའི་རྣལ་འབྱོར་རྩེ་བརྒྱ་ཡིས། །མ་དག་སྣང་ཞེན་ས་
འཛིན་བགྲོད་པ་ཀུན། །ཉེར་བཅོམ་གང་ཤར་རྟེན་དང་བརྟེན་པར་གཟིགས། །
རིག་སྔགས་འཆང་བའི་རྒྱལ་པོར་གསོལ་བ་འདེབས། །ཉི་ཟླའི་རྒྱུ་བ་སྒྲ་གཅན་
དབྱིངས་སུ་འགག །ཨ་ཧཾ་འབར་འཛག་དགའ་བཞིའི་རོལ་པས་དགྱེས། །འགྱུར་
མེད་འོད་གསལ་དབྱིངས་ལས་ཆུ་བུར་བཞིན། །སྒྱུ་འཕྲུལ་དྲ་བར་བཞེངས་ལ་
གསོལ་བ་འདེབས། །རྣམ་ཀུན་གཟིགས་པའི་ཡེ་ཤེས་དྲི་མ་མེད། །ལོངས་སྤྱོད་
རྫོགས་པའི་སྐུ་དང་དབྱེར་མེད་པའི། །ཟུང་འཇུག་ཉི་མའི་དཀྱིལ་འཁོར་མཁའ་
ཁྱབ་ཀྱི། །སྤྲུལ་པའི་འོད་ཕྲེང་འགྱེད་ལ་གསོལ་བ་འདེབས། །སྙིགས་མའི་སྨག་
རུམ་འཐིབ་པའི་བྱང་ཕྱོགས་ལྗོངས། །འཁྱམས་པའི་ཉམ་ཐག་དམུ་རྒོད་འགྲོ་བ་
ལ། །ལྷག་པར་བརྩེ་བའི་སྙིང་སྟོབས་གོ་ཆ་ཅན། །འགྲོ་མགོན་ཟླ་མེད་དཔའ་བོར་
གསོལ་བ་འདེབས། །གང་ལ་གང་འདུལ་རླབས་ཆེན་འཁོར་ལོ་གསུམ། །འཕྲིན་
ལས་རྣམ་བཞིའི་རོལ་པས་བསྟན་དང་འགྲོ། །སྐྱོང་བའི་ཁུར་ཆེན་བཞེས་ཀྱང་
ཚུར་མཐོང་ངོར། །སྦས་པའི་བརྟུལ་ཞུགས་མཛད་ལ་གསོལ་བ་འདེབས། །རྩ་
གསུམ་དཀྱིལ་འཁོར་འཁོར་ལོ་རྫོགས་པའི་སྐུ། །མདོ་སྔགས་ཟབ་རྒྱས་སྒྲ་དབྱངས་
སྒྲོགས་པའི་གསུང་། །དུས་གསུམ་སྒྲིབ་མེད་ས་ལེར་གཟིགས་པའི་ཐུགས། །གསང་
གསུམ་ཡོན་ཏན་མཛོད་ལ་གསོལ་བ་འདེབས། །རྒྱལ་ཀུན་མཐུ་སྟོབས་གཅིག་
བསྡུས་ཆུ་འཛིན་ཕྲེང་། །དམིགས་མེད་ཏིང་འཛིན་མཁའ་ལ་འཁྲིགས་པ་ལས། །
ནག་ཕྱོགས་ཚར་གཅོད་འཕྲིན་ལས་ཐོག་མདའི་ཆར། །འབེབས་མཛད་མཐུ་
16



རོང་པོ་མཁས་གྲུབ་ཆེན་པོའི་འཁྲུང་རབས་པདྨ་དཀར་པོའི་ཕྲེང་མཛེས།
སྟོབས་དབང་པོར་གསོལ་བ་འདེབས། །རྨད་བྱུང་ཉམས་རྟོགས་འབར་བའི་གཟི་
བྱིན་གྱིས། །མཐུ་སྟོབས་རྩལ་གྱིས་དྲེགས་པའི་སྡེ་བརྒྱད་དཔུང་། །མཐའ་དག་རྡོ་
རྗེའི་བཀའ་ལས་སྐད་ཅིག་ཀྱང་། །མི་འདའ་གྲུབ་པའི་དབང་པོར་གསོལ་བ་
འདེབས། །སྣོད་བཅུད་སྙིགས་མའི་རྒུད་ཚོགས་སྨག་རུམ་ཀུན། །བྱིན་རླབས་འོད་
ཟེར་ཆ་ཤས་ཕྲ་མོས་ཀྱང་། །ཞི་མཛད་འགྲོ་བའི་དབུགས་འབྱིན་བླ་ན་མེད། །མ་
འདྲིས་མཛའ་བཤེས་མཆོག་ལ་གསོལ་བ་འདེབས། །བླ་མ་ཡི་དམ་ཆོས་སྲུང་རྒྱ་
མཚོའི་ཚོགས། །འདུས་པའི་ངོ་བོར་ངེས་པའི་གདུང་ཤུགས་ཀྱིས། །ལུས་དང་
དབྱངས་ཀྱི་ཡན་ལག་མཐའ་ཀླས་པས། །བསྟོད་དབྱངས་སྙན་པའི་གདངས་
བཅས་ཕྱག་འཚལ་ལོ། །དངོས་འབྱོར་ཡིད་སྤྲུལ་ཕྱི་ནང་གསང་བའི་སྤྲིན། །ཀུན་
བཟང་མཆོད་པར་འགྲན་བཟོད་གུས་པས་འབུལ། །སྡོམ་གསུམ་བཅས་འགལ་
ཉེས་ལྟུང་མི་དགེ་ཀུན། །ཁོང་བའི་དུག་བཞིན་འགྱོད་པས་སོ་སོར་བཤགས། །
དཔག་ཡས་ཡོན་ཏན་གཞན་ཕན་མཁའ་ཁྱབ་ཀྱི། །མཛད་བཟང་རྣམ་ཐར་ཀུན་
ལ་རྗེས་ཡི་རང་། །སྡུག་ཀུན་སྲིད་པའི་དྲ་བ་དྲུངས་འབྱིན་པའི། །ཟབ་གསང་ཆོས་
འཁོར་སྲིད་མཐར་བསྐོར་དུ་གསོལ། །བརྩེ་བ་ཆེན་པོས་འཁོར་བ་ཇི་སྲིད་དུ། །
གཟུགས་སྐུའི་བཀོད་པ་གཡོ་མེད་བཞུགས་པར་གསོལ། །ཚུལ་འདིས་མཚོན་པའི་
དགེ་ཚོགས་མགོན་ཁྱོད་ཀྱི། བཞེད་དགུ་ལྷུན་གྱིས་འགྲུབ་པའི་རྒྱུ་རུ་བསྔོ། །བདག་
སོགས་སྐྱེ་ཞིང་སྐྱེ་བར་རྒྱལ་བ་ཀུན། །འདུས་པའི་སྤྱི་གཟུགས་ཁྱོད་དང་མི་འབྲལ་
ཞིང་། །ཟོལ་མེད་རྩེ་གཅིག་དད་པས་བསྟེན་པ་ཡིས། །བྱིན་རླབས་དངོས་གྲུབ་
འདོད་དགུར་སྩལ་དུ་གསོལ། །རྣམ་དག་ཁྲིམས་ལྡན་ངེས་འབྱུང་སྐྱོ་ཤས་འཕེལ། །
བྱང་ཆུབ་སེམས་དང་ལྟ་བའི་ནོར་གྱིས་ཕྱུག །དབང་དང་དམ་ཚིག་རིམ་གཉིས་
གསང་ཆེན་ལམ། །ཉམས་ལེན་མཐའ་རུ་འཁྱོལ་བར་བྱིན་གྱིས་རློབས། །མཁའ་
མཉམ་སྐྱེ་དགུའི་ཕན་བདེའི་གཞི་གཅིག་པུ། །ཡབ་རྗེ་རྒྱལ་བའི་དབང་པོའི་
17



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཐུགས་ཀྱི་བཅུད། །འཁྲུལ་བྲལ་བསྟན་པ་མཆོག་འདི་སྲིད་མཐའི་བར། །ཉམས་
མེད་གོང་དུ་འཕེལ་བར་བྱིན་གྱིས་རློབས། །མཐའ་དབུས་ཡུལ་ལྗོངས་པདྨོ་བཞད་
པའི་ཚལ། །སྙིགས་མའི་གྲང་རེག་དགྲ་ཡིས་གཙེས་པ་འདི། །དགོངས་ནས་ཐུགས་
རྗེ་བྱིན་རླབས་མཐུ་བསྐྱེད་ལ། །དགེ་ལེགས་དྲོད་ཀྱིས་འཚོ་བར་བྱིན་གྱིས་རློབས། །
གསང་གསུམ་བྱིན་རླབས་རྟ་བདུན་འོད་དཔུང་གིས། །ནག་ཕྱོགས་མི་མིན་གདུག་
པའི་མུན་སྟུག་ཚོགས། །རིང་དུ་སྐྱོད་ལ་བདེ་དགེ་ལེགས་ཚོགས་ཀྱི། །སྣང་བ་
འཛད་མེད་དངོས་གྲུབ་སྩལ་དུ་གསོལ། །མི་ཤིས་རྒུད་པས་དབེན་པའི་བརྟན་
གཡོའི་མཚོ། །ལེགས་ལམ་དགེ་བཅུའི་དབུ་བའི་འཛུམ་དཀར་རྒོད། །བདེ་སྐྱིད་
རླབས་ཕྲེང་ཅི་ཡང་གཡོ་བ་ཡི། །དགེ་མཚན་ཉམས་པ་མེད་པའི་བཀའ་དྲིན་
མཛོད། །གང་གི་བཀའ་བཏགས་རི་མོས་གཙུག་མཛེས་པའི། །མཧཱ་ཀཱ་ལ་གུར་
མགོན་ལྕམ་དྲལ་དང་། །ཞིང་སྐྱོང་དབང་པོ་སྟོབས་འཕྲོག་ཡབ་ཡུམ་གྱིས། །འགྲོ་
མགོན་བླ་མའི་འཕྲིན་ལས་ཕྱོགས་བཅུར་སྤེལ། །དྲེགས་པའི་དབང་ཕྱུག་པེ་ཧར་
སྐུ་ལྔ་བློན། །དབང་ཆེན་བཀའ་སྡོད་དུང་གི་ཅོད་པན་སོགས། །མཐུ་ལྡན་སྲུང་
མའི་ཚོགས་ཀུན་རིག་འཛིན་ཆེའི། །བཀའ་བཞིན་འཕྲིན་ལས་རྣམ་བཞི་གཡེལ་
མེད་སྒྲུབས། །དཔལ་ལྡན་རྩ་གསུམ་བྱིན་མཐུའི་སྤྲིན་ཆེན་པོ། །རྟེན་འབྱུང་བསླུ་
མེད་ལྷ་ཡི་ལམ་ཡངས་སུ། །འཁྲིགས་ལས་མཆོག་ཐུན་འདོད་དགུའི་ཆར་ཆེན་པོ། །
ཆད་མེད་ཕབ་པས་འགྲོ་ཀུན་སྐྱོང་གྱུར་ཅིག །
ཅེས་སྙིགས་དུས་འགྲོ་བའི་མགོན་པོ་རོང་པོ་མཁས་གྲུབ་ཆེན་པོའི་འཁྲུངས་རབས་་་་་
གསོལ་འདེབས་པདྨ་དཀར་པོའི་ཕྲེང་མཛེས་ཞེས་བྱ་བ་འདི་ནི། དངོས་པོ་ཞེས་པ་ཤིང་ཕོ་
ཁྱིའི་ལོར་བཅད་རྒྱུའི་སྐབས་ཕྱོགས་ཞེན་ཙམ་མིན་པར་གཟུར་གནས་དད་ལྡན་ཡོངས་ལ་་་་་
ཕན་ཕྱིར་འདི་འདྲ་ཞིག་འབྲི་དགོས་ཤར་བར་བརྟེན། ཐུན་མོང་སྣང་ཚོད་དང་བསྟུན་པའི་
སྐུའི་སྐྱེ་ཕྲེང་ཐུན་མོང་དང་ཐུན་མོང་མ་ཡིན་པ་རྣམས་འཁྲུངས་རབས་རྣམ་ཐར་ཆེན་མོ་དང་



རོང་པོ་མཁས་གྲུབ་ཆེན་པོའི་འཁྲུང་རབས་པདྨ་དཀར་པོའི་ཕྲེང་མཛེས།
གསང་རྣམ་རྟ་ལྗང་དབང་པོ་ལས་འབྱུང་བ་ལྟར་ལ། གྲུབ་དབང་གོང་མ་དེ་དག་གི་སྐུའི་བ་
སྤུ་གཅིག་གི་ཆ་ཙམ་གྱི་ཡོན་ཏན་ཡང་མ་དམིགས་ཀྱང་། སྔོན་གྱི་ལས་དབང་བཙན་པོས་གང་
གི་གདན་ཁྲིར་འཁོད་པ་ཙམ་རྒྱུ་མཚན་དུ་བྱས་ཏེ་རང་ཉིད་ཀྱང་ཉི་མའི་གྲལ་དུ་མེ་ཁྱེར་་་་་་
བཞིན་མཇུག་ཏུ་སྦྱར་བའི་གསོལ་འདེབས་འདི་བཞིན་མགོན་པོ་གང་གི་མཚན་གྱིས་བྱིན་་་་་་
གྱིས་བརླབས་པའི་བཀའ་དྲིན་གྱིས་འཚོ་བའི་བཙུན་གཟུགས་བློ་བཟང་འཕྲིན་ལས་ཀྱིས་རྩ་་་
བ་གསུམ་གྱི་ལྷ་ཚོགས་ལ་རྩེ་གཅིག་ཏུ་གསོལ་བ་བཏབ་སྟེ་དཔལ་འགྱུར་མེད་ཀཱ་ལ་རིའི་་་་་་
གཟིམ་ཆུང་བདེ་ལྡན་དུ་སྦྱར་བ། སརྦ་ཛཡནྟུ། །



༄༅། །གསང་རྣམ་ཀུནྡའི་ཆུན་པོ་སྣ་ཚོགས་
རྡོ་རྗེའི་རྒྱ་ཅན།
རོང་སྨྱོན་སངས་རྒྱས་རྡོ་རྗེས་མཛད།



རོང་སྨྱོན་སངས་རྒྱས་རྡོ་རྗེ་རང་ཉིད་ཀྱིས་མཛད་པའི་གསང་རྣམ།
སྙིང་གི་བུམ་བཟང་འགེངས་པའི་བདུད་རྩིའི་གཏམ། །
ཉུང་བསྡུས་ཀུནྡའི་ཆུན་པོས་རབ་བཅིངས་པ། །
སྣོད་ལྡན་བུ་སློབ་ཡོངས་ཀྱི་སྤྱོད་ཡུལ་ལས། །
སྣོད་མིན་ལ་གསང་སྣ་ཚོགས་རྡོ་རྗེའི་རྒྱུ། །
༄༅། །ན་མོ་གུ་རུ་ཝ་ཀི་ཤྭ་ར་བཛྲ་དེ་ཝ་ཌཱ་ཀི་ནི། །རྨད་བྱུང་རབ་འབྱམས་
དཀྱིལ་འཁོར་སྣོད་བཅུད་ཀུན། །དབྱེར་མེད་ཟུང་འཇུག་ཆོས་དབྱིངས་ངང་ཉིད་
ལས། །སྣ་ཚོགས་སྤྲོ་བསྡུའི་རོལ་གར་བྱེད་པོ་མཆོག །ཁྱབ་བདག་རྡོ་རྗེ་འཆང་ལ་
གསོལ་བ་འདེབས། །ཡེ་ཤེས་ལྔ་ཡི་རང་མདངས་ལྷུན་གྲུབ་ཅན། །ཉོན་མོངས་ལྔ་
སྦྱངས་དག་པ་ལྔ་དང་ལྡན། །བདེ་ཆེན་སྤྲོས་བྲལ་ཟག་མེད་དཔལ་ལ་རོལ། །
བཅོམ་ལྡན་རིགས་ལྔའི་ཞབས་ལ་གསོལ་བ་འདེབས། །རྒྱལ་ཀུན་ཐུགས་བསྐྱེད་
གསེར་སྒོང་ལས་འཁྲུངས་ཤིང་། །སྙིང་སྟོབས་རྨད་བྱུང་རྒྱལ་སྲས་གདོང་བཞིའི་
དབང་། །མ་ལུས་ཕན་བདེའི་དཔལ་ལ་སྦྱོར་མཛད་པ། །འཕགས་མཆོག་སྦྱིན་
རས་གཟིགས་ལ་གསོལ་བ་འདེབས། །མགོན་དེའི་གསང་བ་གསུམ་གྱི་ལྷ་ལམ་
ལས། །བྱང་སེམས་ཡོན་ཏན་རྟ་བདུན་རྩལ་རྫོགས་པས། །བསྟན་འགྲོའི་པད་ཚལ་
བཞད་པའི་གཉེན་གཅིག་པུ། །བློ་གྲོས་མཐའ་ཡས་ཞབས་ལ་གསོལ་བ་འདེབས། །
དབང་ཕྱུག་བརྒྱད་ལྡན་ཀླུ་སྒྲུབ་སྲས་ཀྱི་མཆོག །རྒྱུ་འབྲས་མི་བསླུའི་རྟེན་འབྲེལ་
སྟོན་བཞིན་དུ། །ཟུང་འཇུག་གྲུབ་པའི་ཆོ་འཕྲུལ་ཅིར་ཡང་རོལ། །གྲུབ་ཆེན་རྭ་
ཅན་པ་ལ་གསོལ་བ་འདེབས། །རིམ་གཉིས་རྩིབས་སྟོང་བཀྲ་བའི་གོམས་སྟབས་
ཀྱི། །ཟུང་འཇུག་སྒྱུ་མའི་གླིང་ལ་དབང་བསྒྱུར་ཞིང་། །བདེ་ཆེན་ཡེ་ཤེས་དཔལ་ལ་
ཀུན་སྦྱོར་བའི། །རྡོ་རྗེ་དྲིལ་བུ་པ་ལ་གསོལ་བ་འདེབས། །མཁའ་འགྲོའི་གསང་
མཛོད་རང་བྱུང་མཆོད་རྟེན་དྲུང་། །ལྷག་པའི་ལྷ་ཡི་དབང་བསྐུར་བྱིན་གྱིས་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
བརླབས། །སྣ་ཚོགས་སྤྲུལ་བའི་གར་གྱིས་རིས་མེད་འགྲོ། །འདྲེན་མཛད་དཔའ་བོ་
རྡོ་རྗེར་གསོལ་བ་འདེབས། །སྣོད་བཅུད་གང་ཤར་རྡོ་རྗེའི་རྒྱས་འདེབས་ཤིང་། །
དྲེགས་ལྡན་ཡོངས་ཀྱི་གཙུག་ན་མངོན་པར་འགྱིང་། །བདེ་ཆེན་གྲུབ་པའི་དཔའ་
བོ་ཀུན་དགའི་དཔྱིད། །ཡེ་ཤེས་རྒྱལ་བའི་ཞབས་ལ་གསོལ་བ་འདེབས། །གདུལ་
དཀའི་དྲང་སྲོང་བྱོལ་སོང་བཅས་པ་དང་། །བྱང་གླིང་འགྲོ་ཀུན་བདེ་ལ་སྦྱོར་བའི་
ཕྱིར། །ཐབས་མཁས་འཕྲུལ་གྱི་ཟློས་གར་རབ་བསྒྱུར་བའི། །སྤྲུལ་བའི་ནེ་ཙོའི་
ཞབས་ལ་གསོལ་བ་འདེབས། །ལྷ་དང་མཁའ་འགྲོས་དབང་བསྐུར་གཟེངས་
བསྟོད་ཅིང་། །མཐའ་འཁོབ་མ་རུང་འདུལ་བར་བྱིན་རླབས་ནས། །འཕྲིན་ལས་
རྣམ་བཞིའི་འོད་སྟོང་འགྱེད་མཛད་པའི། །དམ་ཚིག་རྡོ་རྗེའི་ཞབས་ལ་གསོལ་བ་
འདེབས། །ཐུགས་བསྐྱེད་གསེར་གྱི་ཡུ་བ་ལ་བརྟེན་ཅིང་། །རིམ་གཉིས་དར་གྱི་
ཤམ་བུས་འཕྱང་བ་ཅན། །ཟུང་འཇུག་ཡེ་ཤེས་ནོར་བུའི་ཏོག་ལྡན་པའི། །སངས་
རྒྱས་རྡོ་རྗེའི་ཞབས་ལ་གསོལ་བ་འདེབས། །ཆུང་ངུའི་དུས་ན་ལྷ་དང་མཁའ་འགྲོ་
ཡི། །སྣ་ཚོགས་གཟུགས་ཀྱི་བར་ཆད་བགེགས་སྦྱངས་ཤིང༌། །ཉམས་དང་རྨི་ལམ་
དངོས་སུ་ཕྱི་ནང་གི །ལེགས་ཚོགས་རྟེན་འབྲེལ་བསྒྲིགས་ལ་གསོལ་བ་འདེབས། །
ཁྱད་པར་མཁའ་འགྲོ་གསང་བ་ཡེ་ཤེས་ཀྱི། །ཞི་དྲག་སྣ་ཚོགས་གཟུགས་སུ་སྤྲུལ་
མཛད་ནས། །ལས་བཞིའི་འཕྲིན་ལས་བདེ་ཆེན་སྒྱུ་མའི་བརྡས། །དབང་བསྐུར་
བྱིན་གྱིས་བརླབས་ལ་གསོལ་འདེབས། །བཅུ་དྲུག་ལོ་ལ་བྱང་ཆུབ་སེམས་དཔའ་
མཆོག །སྒྲིབ་པ་རྣམས་སེལ་མར་གད་མདོག་ཅན་གྱི། །སྐྱབས་སྦྱིན་ཕྱག་རྒྱ་ཐུགས་
ཀར་གཏད་པ་ན། །སྒྲིབ་སྦྱངས་བློ་གྲོས་འཕེལ་ལ་གསོལ་བ་འདེབས། །དེ་ནས་
བཟུང་སྟེ་ཉམས་དང་རྨི་ལམ་དུ། །སྣ་ཚོགས་འཕགས་པའི་རྟེན་འབྲེལ་མཐོང་བ་
དང་། །སྔོན་སྦྱངས་ལྐོག་གྱུར་ཤེས་བྱའི་མིག་ལྡན་པ། །རྗེ་བཙུན་བླ་མའི་ཞབས་ལ་
གསོལ་བ་འདེབས། །བགེགས་ཚོགས་དཔུང་གིས་འཚེ་བར་རྩོམ་པའི་ཚེ། །དཔའ་
24



རོང་སྨྱོན་སངས་རྒྱས་རྡོ་རྗེ་རང་ཉིད་ཀྱིས་མཛད་པའི་གསང་རྣམ།
བོ་བྲམ་ཟེའི་གཟུགས་ཅན་སྔོ་བསང་གིས། །རྡོ་རྗེའི་མཚོན་གྱིས་བགེགས་བཅོམ་
དབུགས་ཕྱུང་བས། །རྡོ་རྗེའི་ང་རྒྱལ་ལྡན་ལ་གསོལ་བ་འདེབས། །གཉིས་སྐྱེས་ལོ་
ལ་རྨི་ལམ་རོལ་རྩེད་དུ། །རི་བོ་ཏཱ་ལར་འཕགས་པ་སྤྱན་རས་གཟིགས། །ཕྱག་སྤྱན་
སྟོང་གི་སྣང་བརྙན་འབར་བ་ཡིས། །བྱིན་རླབས་ལུང་བསྟན་མཛད་ལ་གསོལ་བ་
འདེབས། །དེ་ཚོ་མར་གད་མདོག་ཅན་ནོར་འཛིན་དབུས། །ངོ་མཚར་སྐྱེད་ཚལ་
མཆོག་ཏུ་ཡངས་པ་ལ། །གནས་པའི་འཕགས་མའི་ཞལ་གྱི་བདུད་རྩིའི་བཅུད། །
བཏུང་བས་ཚེ་བགེགས་ཞི་ལ་གསོལ་བ་འདེབས། །ཉེར་གཅིག་ལོ་ལ་བཟླས་
བསྙེན་བྱེད་པའི་ཚེ། །མཁའ་འགྲོའི་རྐང་བཏེགས་རྟ་མཆོག་ལ་ཞོན་ནས། །དགའ་
ལྡན་གནས་མྱུལ་ལྷ་ལ་ཆོས་ཉན་ཅིང༌། །དྲི་མེད་ལུང་བསྟན་ཐོབ་ལ་གསོལ་བ་
འདེབས། །རིགས་བཞིའི་མཁའ་འགྲོའི་ལས་བཞིའི་མདོག་ལྡན་ཞིང་། །མཛེས་
སྒེག་གཟུགས་ལྡན་མང་པོས་བརྡ་ཆོས་ཀྱི། །གླུ་གར་རྡོ་རྗེའི་ལྟད་མོ་འགྱེད་པ་
ཡང༌། །ཉམས་ཤར་བདེ་བའི་དཔལ་ལ་གསོལ་བ་འདེབས། །ཉེར་གསུམ་ལོ་ལ་རྡོ་
རྗེ་དཔའ་བོ་ཡིས། །ལས་འགྲུབ་གེགས་འཕྲང་བརྒལ་བའི་གསུང་བསྩལ་ཞིང་། །
གནས་བསྲུང་གཞི་བདག་དགྱེས་པའི་སྣང་བརྙན་གྱི། །ཡིད་ཀྱི་པད་ཚལ་བཞད་
ལ་གསོལ་བ་འདེབས། །གནས་གསུམ་མཁའ་འགྲོ་དཀར་སེར་དམར་ལྗང་རྣམས། །
སེང་སྟག་དོམ་གླང་ཞོན་པའི་གཟུགས་སྤྲུལ་ནས། །ལུང་བསྟན་དངོས་གྲུབ་སྦྱིན་
པའི་དམ་ཚིག་གསུངས། །འགྱུར་མེད་སྟེར་བར་མཛད་ལ་གསོལ་བ་འདེབས། །
ཆོས་འཁོར་ལྷ་སར་རྣམ་འདྲེན་ཐུབ་དབང་གི །མཛོད་སྤུར་བཀྱེ་བས་དཀར་སེར་
འོད་ཟེར་ནི། །སྙིང་ཀར་ཐིམ་པའི་སྣང་བ་བྱུང་མ་ཐག །རྣམ་དག་ཏིང་འཛིན་
འབར་ལ་གསོལ་བ་འདེབས། །ཉེར་བཞིའི་ལོ་ལ་དཔའ་བོ་མཁའ་འགྲོའི་དབུས། །
གསེར་མདོག་འཛུམ་ལྡན་པདྨའི་ཐོད་འཕྲེང་རྩལ། །བདེ་ཆེན་མཁའ་འགྲོ་མཚོ་
རྒྱལ་ཡབ་ཡུམ་གྱི། །བྱིན་རླབས་གསལ་སྣང་ལྡན་ལ་གསོལ་བ་འདེབས། །དེ་ཚེ་



སྒྲ
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
པདྨས་ལྕགས་བསྲེགས་སྡིག་པ་དང་། །མཁའ་འགྲོ་བདེ་སྐྱོང་སྣོད་ཀྱི་དབང་
བསྐུར་ཞིང༌། །སྣང་སྲིད་བགེགས་ལས་རྒྱལ་བའི་རིག་སྔགས་ཀྱི། །དངོས་གྲུབ་
ལེགས་པར་བྱིན་ལ་གསོལ་བ་འདེབས། །ཉེར་ལྔའི་ལོ་ལ་དཔའ་བོ་བྲམ་ཟེའི་
གཟུགས། །མཐིང་ནག་གྲི་ཐོད་འཛིན་པ་གཟི་བརྗིད་ཅན། །མདུན་དུ་དཀྱིལ་ཀྲུང་
བཞུགས་ཉམས་གསལ་བ་ནས། །གཉན་བདུད་བགེགས་ལས་རྒྱལ་ལ་གསོལ་བ་
འདེབས། །དེ་ཚེ་སྒྲོལ་མ་འཇིགས་སྐྱོབ་མར་གད་མདོག །རྟགས་རྫས་བརྒྱད་ཀྱིས་
བྱིན་རླབས་སྣང་བ་ཡིས། །བགེགས་སོགས་འཚེ་བ་ཡོངས་ལས་རྒྱལ་འགྱུར་བའི། །
བརྟུལ་ཞུགས་ང་རྒྱལ་ལྡན་ལ་གསོལ་བ་འདེབས། །སླར་ཡང་སྲིད་གསུམ་བདག་
མོའི་ཆོ་འཕྲུལ་གྱི། །གཟེངས་བསྟོད་བཀའ་ཉན་རོལ་བའི་སྟངས་སྟབས་ཅན། །
སྙིང་ཁར་དབང་གི་འཁོར་ལོ་འབར་སོགས་ཀྱི། །ཉེས་སེལ་ལེགས་ཀུན་འགྲུབ་ལ་
གསོལ་བ་འདེབས། །ཉེར་དྲུག་ལོ་ལ་རྡོ་རྗེ་གུར་གྱི་མགོན། །ལྷུན་པོའི་སྐུ་ཅན་གཟི་
བརྗིད་རབ་འབར་བ། །རང་ལ་ཐིམ་པས་བརྟུལ་ཞུགས་ཏིང་འཛིན་མཆོག །གྲུབ་
ཅིང་འཕྲིན་ལས་རྒྱས་ལ་གསོལ་བ་འདེབས། །སླར་ཡང་བསྟན་བསྲུང་བྲམ་ཟེ་
གསེར་གྱི་མདོག །ཁྲོ་འཛུམ་སྐུ་ཡི་སྣང་བ་མཐོང་མ་ཐག །རྡོ་རྗེ་མཁའ་འགྲོའི་
བདེ་སྟོང་ཏིང་འཛིན་སོགས། །སྣ་ཚོགས་འཕྲུལ་བས་རོལ་ལ་གསོལ་བ་འདེབས། །
དེ་རྗེས་རྨི་ལམ་སྒྱུ་མའི་རོལ་རྩེད་ལ། །ཐུབ་ཆེན་སྟོན་པ་མཉམ་མེད་ཤཱཀྱ་ཐུབ། །
འཁོར་ཚོགས་བརྒྱ་ཕྲག་གིས་བསྐོར་མདུན་བྱོན་པར། །མཆོད་བསྙེན་གསལ་བར་
གྱུར་ལ་གསོལ་བ་འདེབས། །མཁའ་འགྲོའི་དཔའ་བོ་དཔག་མེད་འདུས་པའི་
དབུས། །རྡོ་རྗེ་དཔའ་བོ་རྒྱུན་མཐོན་སེངྒེའི་ཁྲིར། །ཐབས་ཤེས་གཉིས་མེད་ལས་
བཞིའི་རྒྱན་རྟགས་ཀྱིས། །དབང་བསྐུར་གསལ་ཉམས་ལྡན་ལ་གསོལ་བ་འདེབས། །
གཞན་ཡང་གྲུབ་ཆེན་མདའ་བསྣུན་འཕགས་པ་ལྷ། །མི་ལ་རས་པ་འཕགས་ཆེན་
དམ་པ་སོགས། །པཎ་གྲུབ་དུ་མའི་སྣང་བརྙན་གསལ་གཟིགས་པ། །དཔལ་ལྡན་
26



རོང་སྨྱོན་སངས་རྒྱས་རྡོ་རྗེ་རང་ཉིད་ཀྱིས་མཛད་པའི་གསང་རྣམ།
བླ་མའི་ཞབས་ལ་གསོལ་བ་འདེབས། །ཞེ་སྡང་རྡོ་རྗེ་ཡུམ་བཅས་འོད་འབར་བ། །
དཔྲལ་བར་ཐིམ་པའི་བདེ་སྟོང་ཉམས་སྐྱེས་ཤིང་། །འཇམ་དཔལ་རྡོ་རྗེ་དྲག་པོའི་
གཟི་བྱིན་ཉམས། །ཡང་ཡང་གསལ་བར་གྱུར་ལ་གསོལ་བ་འདེབས། །གཞན་ཡང་
སྔོན་གྱི་བཀའ་དང་དམ་ཚིག་བཞིན། །མཁའ་འགྲོ་བསྲུང་མས་རྟག་ཏུ་སྐྱོངས་
མཛད་ཅིང་། །དངོས་ཉམས་བརྡ་ཆོས་རྨི་ལམ་ཅི་རིགས་པར། །བྱིན་རླབས་
བླངས་དོར་སྟོན་ལ་གསོལ་བ་འདེབས། །ཁྱད་པར་སྔོན་གྱི་མཁའ་འགྲོའི་བཀའ་
དམ་བཞིན། །དྲེགས་ལྡན་གཙོ་བོ་འོད་ལྡན་དཀར་བོ་དང་། །དབང་ཆེན་བཀའ་
སྡོད་ཚངས་པས་བླངས་དོར་ཀུན། །གསལ་བར་རྟག་ཏུ་སྟོན་ལ་གསོལ་བ་
འདེབས། །ཕྱི་རོལ་སྣ་ཚོགས་བརྟུལ་ཞུགས་སྤྱོད་པས་རོལ། །རྡོ་རྗེ་བཟླས་བརྗོད་
ལྟ་སྒོམ་ནང་ནས་གསལ། །གསང་བ་རྡོ་རྗེའི་རང་རྩལ་འགགས་པ་མེད། །སངས་
རྒྱས་རྡོ་རྗེའི་ཞབས་ལ་གསོལ་བ་འདེབས། །ཐ་མལ་སྣང་ཞིག་གཡང་སར་ཉམས་
མི་ང་། །ཟབ་ལམ་རིམ་གཉིས་འདབ་གཤོག་རྣམ་པར་བཀྲ། །ཟུང་འཇུག་སྒྱུ་མའི་
འཕུར་ལྡང་རོལ་བ་ཅན། །མི་བསྐྱོད་རྡོ་རྗེའི་ཞབས་ལ་གསོལ་བ་འདེབས། །ལྷ་
དང་མཁའ་འགྲོ་ཡེ་ཤེས་སྐུ་ལ་རྫོགས། །རྡོ་རྗེའི་མགུར་ནས་ཟབ་རྒྱས་ཆོས་ཀུན་
འཁྲོལ། །འགྱུར་མེད་མཁའ་ཁྱབ་ཡེ་ཤེས་ཐུགས་ལྡན་པ། །རྗེ་བཙུན་བླ་མའི་
ཞབས་ལ་གསོལ་བ་འདེབས། །རྡོ་རྗེ་གསུམ་ལ་གཡོ་བ་མེད་བཞིན་དུ། །མཐོང་
ཐོས་དྲན་རེག་འགྲོ་བ་མ་ལུས་པ། །བདེ་ཆེན་ཐར་བར་བགྲོད་བའི་ས་བོན་བསྐྲུན།།
འགྲོ་འདྲེན་སྤྲུལ་བའི་སྐུ་ལ་གསོལ་བ་འདེབས། །སྐྱབས་གནས་ཀུན་འདུས་རྗེ་
བཙུན་བླ་མ་ལ། །རྩེ་གཅིག་གུས་པས་ཕྱག་འཚལ་མཆོད་པ་འབུལ། །ཉེས་ལྟུང་
ཀུན་བཤགས་དགེ་ལ་ཡི་རང་ཞིང༌། །ཆོས་འཁོར་བསྐོར་ཕྱིར་བརྟན་བཞུགས་
གསོལ་བ་འདེབས། །རབ་དཀར་དགེ་བའི་རྡུལ་མང་བརྩེགས་པ་ལས། །ལེགས་
འཁྲུངས་དོན་གཉིས་གྲུབ་པ་ཡོངས་འདུའི་ལྗོན། །མཁའ་ཁྱབ་ཡིད་ཅན་སུམ་རྩེན་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དགའ་བའི་དཔལ། །ཟུང་འཇུག་ཡེ་ཤེས་འབྲས་བུ་འགྲུབ་པར་ཤོག །ཉོན་མོངས་
ལམ་གྱི་མ་དག་རྒྱུད་སྦྱངས་ཏེ། །ཡང་དག་སྣོད་ཀྱི་ནོར་འཛིན་ཡངས་པའི་ལྟོར། །
གསང་ཆེན་ཉེ་ལམ་རྡོ་རྗེ་ས་བོན་མཆོག །བཏབ་པས་སྐུ་བཞིའི་འབྲས་བུ་སྨིན་
པར་ཤོག །རྣམ་དག་དབང་བཞིས་ཡེ་ཤེས་ལྔར་སྦྱོར་ཞིང༌། །རྡོ་རྗེའི་དམ་ཚིག་
སྲོག་ལྟར་ལེགས་བསྲུང་ནས། །སྐྱེ་ཤི་བར་དོ་སྐུ་གསུམ་བསྒྱུར་བའི་ལམ། །ཕྲ་
རགས་རིམ་པ་དང་པོར་ངེས་རྙེད་ཤོག །རོ་རྐྱང་རྒྱུ་བ་དྷུ་ཏིར་སོན་པའི་མཐུས། །
ལུས་དབེན་གྱིས་དྲངས་གང་ཤར་ལྷར་གསལ་ཞིང་། །སྲོག་རྩོལ་གསུམ་གྱི་རྩ་
མདུད་གྲོལ་བ་སོགས། །དབེན་པ་གསུམ་གྱི་སྒྱུ་ལུས་ཐོབ་པར་ཤོག །ལྷན་སྐྱེས་
བདེ་ཆེན་གྱིས་དྲངས་རིམ་པ་བཞིའི། །དོན་གྱི་འོད་གསལ་སློབ་པའི་ཟུང་འཇུག་
ཐོབ། །མི་སློབ་དོན་གྱི་ཡེ་ཤེས་ཧེ་རུ་ཀ །ཁྱབ་བདག་རྡོ་རྗེ་འཛིན་དེ་མྱུར་འཐོབ་
ཤོག །མདོར་ན་དེང་ནས་རྡོ་རྗེ་འཛིན་པའི་བར། །རེག་པ་དེ་སྲིད་རྗེ་བཙུན་བླ་མ་
ཡིས། །རྗེས་བཟུང་ཡང་དག་གནད་ཀུན་ལེགས་རྟོགས་ནས། །མཐའ་ཡས་འགྲོ་
བའི་དཔལ་དུ་བདག་གྱུར་ཅིག །གནས་སྐབས་མི་འདོད་འགལ་རྐྱེན་ཀུན་ཞི་
ཞིང་། །ལེགས་ཚོགས་མཐུན་རྐྱེན་མ་ལུས་ཡིད་བཞིན་སྒྲུབས། །སྣོད་བཅུད་བརྟན་
གཡོའི་དཔལ་ཀུན་རབ་རྒྱས་ནས། །བཀྲ་ཤིས་རྫོགས་ལྡན་དགའ་སྟོན་རྒྱས་གྱུར་
ཅིག །རྨད་བྱུང་རྩ་གསུམ་ཐུགས་རྗེའི་ཉིན་བྱེད་འོད། །ཁྱབ་པར་རྡོ་རྗེ་འཛིན་
པའི་ཐུགས་བསྐྱེད་ཆར། །རྣལ་འབྱོར་ལྷག་བསམ་འདབ་བརྒྱ་འཛོམས་པའི་
འབྲས། །སྨོན་ཚིག་སྦྲང་རྩིའི་ཟིལ་དངར་རྒྱས་གྱུར་ཅིག ། །
ཅེས་སྔོན་བྱོན་དམ་པའི་གསང་བའི་རྣམ་པར་ཐར་བ་བདུན་གྱི་མཐར། རང་ཉིད་ཀྱི་
འཁྲུལ་སྣང་ཟ་ཟི་རྣམས་ཞལ་གཟིགས་ཀྱི་ཚུལ་དུ་སྒྲོགས་པ་འདི་ནི། རིང་མོ་ནས་ཞེ་རུས་ཅན་
གྱི་བུ་སློབ་མང་པོ་དང་། ཁྱད་པར་གུས་ལྡན་ངག་དབང་ཀུན་བཟང་གིས་ངོས་ཀྱི་གསང་བའི་
རྣམ་ཐར་དགོས་པའི་ཚིག་སྔ་ཕྱི་མང་པོར་དངོས་བརྒྱུད་ཅི་རིགས་ཀྱི་སྒོ་ནས་ནན་གྱིས་བརྗོད་
28



རོང་སྨྱོན་སངས་རྒྱས་རྡོ་རྗེ་རང་ཉིད་ཀྱིས་མཛད་པའི་གསང་རྣམ།
པའི་ངོ་མ་ཆོག་པར་འཁྲུལ་རྟོགས་ཐམས་ཅད་ལེགས་པོར་འཁྱེར་བའི་གསོལ་འདེབས་སུ་་་་་
བསྒྲིགས་པ་འདི་ཡང་རོང་སྨྱོན་སངས་རྒྱས་རྡོ་རྗེ་རང་ཉིད་ཀྱིས་སྦྱར་བ་དགེ་ལེགས་འཕེལ།
དེ་ལྟར་འཆལ་གཏམ་ཚོགས་སུ་སྒྲོགས་པ་བཞིན། །སྨྲ་འདི་སྙིང་ནས་གུས་པའི་བུ་སློབ་
ཀྱིས། །ཉམས་སུ་བླངས་ན་རང་ཞེ་མི་ཁྲེལ་བས། །དཀོན་མཆོག་ཐུགས་རྗེས་མི་བསླུའི་འབྲས་
འབྱིན་ཀྱང་། །སྙིགས་དུས་ལོག་འཆོལ་ཁ་དད་ཅན་རྣམས་ལ། །བསྟན་པས་ཁྲེལ་རྒོད་ངན་
སོང་ལམ་འཁྲིལ་ཕྱིར། །རེ་ཞིག་གསུམ་ལས་ལྷག་པར་མི་སྤེལ་ཞིང༌། །རབ་གསང་དམ་ཚིག་
རྒྱས་ཐོབ་སྙིང་ལ་ཆོངས། །གུ་ཧྱ་ས་མ་ཡ་ཛ་ཡན་ཏུ། མངྒ་ལཾ། །



༄༅།།སྙིགས་དུས་འགྲོ་འདྲེན་སྤྲུལ་བའི་སྐུ་མཆོག་
རོང་བོ་མཁས་གྲུབ་ཆེན་པོའི་རྣམ་པར་
ཐར་བ་དཔག་བསམ་ཡོངས་
འདུའི་ལྗོན་པ་ཞེས་བྱ་བ་
བཞུགས་སོ། །
བློ་བཟང་བསྟན་པའི་རྒྱལ་མཚན་གྱིས་མཛད།



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
༡. མཆོད་བརྗོད་དང་གླེང་བསླངས་པའི་ཡལ་འདབ།
༄༅། །ན་མོ་གུ་རུ། ཤཱཀྱ་མུ་ནེ་བཛྲ་ཏྲེ་མུ་ལ་ཡེ་མཉྫ་ན་ཐ་སྭ་ར་སྭ་སྟི་དེ་བ་
ཊཱ་ཀི་ནི། རིང་ནས་གོམས་པའི་སྤངས་རྟོགས་རྩལ་རྫོགས་མི་འཇིགས་སྒྲ་བརྒྱའི་
ང་རོ་མི་བཟད་པས། །ཉོན་ཤེས་སྒྲིབ་པའི་གཅན་གཟན་དྲེགས་སྙིང་འབྱིན་དང་
ལྷན་ཅིག་བདུད་དཔུང་ཀུན་གཞོམ་པ། །མཚན་དཔེའི་གཟི་བྱིན་རབ་འབར་
མཐའ་ཡས་དཀྱིལ་འཁོར་མངའ་བདག་དང་པོའི་སངས་རྒྱས་དང་། །དབྱེར་མེད་
བདེ་ལྡན་མགོན་ཞེས་འཆི་མེད་རྡོ་རྗེའི་དཔལ་སྟེར་གང་དེས་དགེ་ལེགས་སྩོལ། །
རྣམ་འདྲེན་ཡོངས་ཀྱི་མཁྱེན་དཔྱོད་རང་གཟུགས་གསེར་ཞུན་བརྩེགས་པའི་ས་་་་་
འཛིན་ལ། །ཕུལ་བྱུང་དབང་གཞུས་འཁྱུད་པའི་གཟི་ལྡན་འདབ་སྟོང་ཟླ་བའི་
གདན་ལ་འགྱིང་། །ཤེས་རབ་རལ་གྲིའི་ཟེར་སྟོང་འགྱེད་པས་མི་ཤེས་དྲ་བ་ཀུན་
གཅོད་པ། །རྒྱལ་ཀུན་ཡབ་གཅིག་ཟུར་ཕུད་ལྔ་བ་བྱང་ཆུབ་བར་དུ་སྙིང་དབུས་
རོལ། །ཤེལ་དཀར་རྡུལ་བརྩེགས་ཟླ་གཞོན་གྱིས་འཁྱུད་མཛེས་སྡུག་འཇོ་སྒེག་ཅན།།
མཉེན་ལྕུག་ཕྱག་གིས་ཉེར་བསྐུལ་འགྱུར་ཁུག་བྱེ་བའི་རྒྱུད་མང་སྒྲས། །ཟབ་དང་
རྒྱ་ཆེའི་ཆོས་ཀུན་གླུར་ལེན་ཚངས་སྲས་ལུས་ཕྲ་མ། །མགྲིན་མཚོར་རོལ་ལ་ཆོས་
ཀུན་ལྟ་བའི་བློ་མིག་ཡངས་པ་སྩོལ། །སྐུ་གསུམ་མི་ཟད་རྒྱན་གྱི་འཁོར་ལོ་དམིགས་
མེད་སྙིང་རྗེ་ཉེར་བསྒོས་མཚན་དཔེའི་རི་མོ་ཅི་ཡང་བཀྲ། །ཁ་སྦྱོར་བདུན་ལྡན་
ལོངས་སྤྱོད་རྫོགས་སྐུ་སྣ་ཚོགས་དབང་གཞུ་སྒྱུ་འཕྲུལ་དྲ་བའི་ཟློས་གར་རབ་་་་་་
བསྒྱུར་བས། །མཐའ་ཡས་ཞིང་ཁམས་རྒྱ་མཚོར་ངོ་མཚར་བཀོད་པའི་ཆོ་འཕྲུལ་
འབྱམས་ཀླས་སྣང་བ་མ་ལུས་འགྲོ་བའི་མགོན། །རྒྱལ་ཀུན་བདག་ཉིད་འཕགས་
མཆོག་འཇིག་རྟེན་དབང་ཕྱུག་པད་དཀར་འཛིན་དེར་རྣམ་མཁྱེན་བར་དུ་མགོས་་
33



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཕྱག་འཚལ། །ཚོགས་གཉིས་རླུང་གི་ཤིང་རྟས་རབ་དྲངས་ངེས་གསང་རྒྱུད་སྡེའི་
མཁར་འཕགས་ཏེ། །རིམ་གཉིས་རྡུལ་ཐག་བྱེ་བས་འགྲོ་བློའི་མུན་སྨག་རིང་དུ་
བསྐྱོད་པ་དང་། །ལྷན་ཅིག་རྒྱལ་བསྟན་པད་ཚལ་རབ་བཞད་ལོག་སྨྲའི་ས་མོས་
ཟུམ་བྱེད་ལ། །ཡེ་ཤེས་བདུད་རྩིས་ཆེར་མྱོས་གྲུབ་དབང་ལོ་པཎ་མ་ལུས་ཕྱག་གི་
ཡུལ། །བློ་གསལ་འཆི་མེད་མདུན་སར་ལེགས་བཤད་བྱེ་བའི་དགའ་སྟོན་འགྱེད་
མཁས་ཤིང་། །ངོ་མཚར་མཛད་བཟང་སྒྱུ་འཕྲུལ་འཁོར་ལོས་མཐའ་ཡས་ཞིང་
ཀུན་ཁྱབ་མཛད་པས། །རྒྱལ་བསྟན་ཡོངས་ཀྱི་བདག་པོར་བསྔགས་པའི་གྲགས་
སྙན་བཀྲ་ཤིས་གདུགས་དཀར་བོ། །སྲིད་པའི་རྩེར་སྙེགས་འགྲོ་བའི་སྐྱབས་གཅིག་
འཇམ་མགོན་བློ་བཟང་གྲགས་པ་རྒྱལ། །རྒྱལ་ཀུན་སྙིང་རྗེའི་རང་གཟུགས་ལྷུན་
གྲུབ་མན་ཤེལ་མདངས་འཛིན་གྲུ་འཛིན་དབང་། །བཤེས་གཉེན་འཁོར་ལོ་བསྒྱུར་
བའི་རྣམ་རོལ་རིས་མེད་ཡིད་ཅན་ཉེར་འཚོའི་གཞི། །ཡངས་པའི་གསེར་ལྡན་ཐ་
གྲུར་ལུགས་གཉིས་ཕན་བདེའི་འདབ་སྟོང་བཞད་མཛད་པ། །ཐམས་ཅད་མཁྱེན་
དངོས་འགྲོ་འདྲེན་རྒྱལ་བ་བདུན་ལ་དུས་ཀུན་རྟག་ཕྱག་འཚལ། །དམིགས་མེད་
སྙིང་རྗེའི་མངའ་བདག་རྒྱལ་ཀུན་ཡེ་ཤེས་པད་དཀར་འཆང་། །འགྲོ་བ་རྗེས་
ཆགས་ངག་དབང་བླ་མའི་ལུགས་བཟང་སྤེལ་བ་དང༌། །ལྷན་ཅིག་བསྐལ་བཟང་
རྒྱ་མཚོའི་མགོན་དུ་རྡོ་རྗེ་འཛིན་པའི་གར། །བསྒྱུར་མཁས་ཀུན་གཟིགས་ཁྱབ་
བདག་རྡོ་རྗེ་ཐོགས་མེད་རྩལ་དེར་འདུད། རྒྱལ་ཀུན་བདག་ཉིད་ཕྱག་ན་པདྨ་ཡི། །
རྨད་བྱུང་ཐུགས་རྗེ་ཟླ་བའི་མ་མ་ལས། །ལེགས་ཐོན་མུན་གླིང་དཀར་པོར་བསྒྱུར་
མཛད་བའི། །སྔོན་བྱོན་དམ་པའི་རྟ་ལྗང་ཅན་རྣམས་རྒྱལ། །ཁྱད་པར་བློ་བཟང་
བསྟན་པའི་ཡུ་བ་ལས། །རྣམ་དཀར་ལེགས་བཤད་དར་གྱི་ཤམ་བུ་ཅན། །དབང་
ཕྱོགས་བསྟན་འགྲོའི་དཔལ་དུ་བསྒྲེང་མཁས་པའི། །གྲུབ་ཆེན་དགེ་འདུན་རྒྱལ་
མཚན་ཕྱག་བྱའི་གནས། །གང་གི་རྣམ་དཀར་ཐུགས་བསྐྱེད་གསེར་གྱི་གཞིར། །
34



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ཚོགས་གཉིས་དཔག་བསམ་སྐྱེས་རབས་ཡལ་ག་ཅན། །མཛད་བཟང་ལོ་འདབ་
འབྲས་བུས་གཡུར་ཟ་བའི། །རྟོགས་བརྗོད་ཡོངས་འདུའི་ལྗོན་པ་དེང་འདིར་
བསྐྲུན། །དེང་དུས་ཆེར་སྙིགས་ཚེར་མའི་རྐང་འཐུང་ཁྲོད། །དཀར་ནག་འདྲེས་
མའི་སྤྱོད་པས་དུས་འདའ་ཞིང༌། །ཚུལ་འཆོས་གོས་ཀྱིས་ཕང་ཕུང་གཡོ་བའི་གར། །
རབ་བསྒྱུར་དམ་པར་རློམ་རྣམས་གད་མོའི་གནས། །གཡོ་ལྡན་བུམ་པར་ཐོས་
པའི་བཅུད་ཆུང་ཡང་། །བསྟོད་བསྔགས་གོས་ཀྱིས་འཇའ་ཚོན་རབ་དཀྲིགས་ནས།།
སྐྱེར་བཏགས་མདོངས་ཀྱི་ཁ་བརྒྱན་ཆེར་ལྡེམ་རྣམས། །ཡང་དག་བཅུད་ཀྱིས་སྟོང་
བའི་རྫུན་ཕུག་རྗིབ། །འདོད་ཞེན་རྟ་བཞིས་ཉེར་དྲངས་གཡོ་སྒྱུའི་མཁར། །རབ་
འཕགས་ཚུལ་འཆོས་རི་བོང་འཛིན་པ་ཅན། །ཐར་བ་པདྨོའི་དགྲར་གྱུར་རྣམ་
པར་ཐར། །གཙུག་ན་ཟླ་བའི་ཚུལ་དེར་བདག་མི་དད། །ཚོགས་གཉིས་རང་
བཞིན་ཤེལ་ཁམས་ལས་གྲུབ་ཅིང༌། །ཐུགས་བསྐྱེད་ཤར་རིའི་རྩེ་ལ་རབ་འཕགས་
ཏེ། །རྨད་བྱུང་མཛད་བཟང་འོད་ཟེར་རྟག་སྤྲོ་བ། །རྒྱལ་བསྟན་སྦྲང་རྩིའི་འབྱུང་
གནས་བཞེད་པའི་དཔལ། །དེ་ཕྱིར་དམ་པའི་རྟོགས་བརྗོད་ཨ་དན། །སྣ་ཚོགས་
མཛད་པའི་རི་མོ་མ་ལུས་ཀུན། །མ་སྒྲིབ་གསལ་བར་མཐོང་བའི་དགའ་སྟོན་འདི། །
ཤེས་ལྡན་གཞོན་ནུ་ཡོངས་ཀྱི་གཟིགས་མོར་སྤེལ། །ཞེས་ཚིགས་སུ་བཅད་པའི་
རྒྱུད་ནས་དྲངས་པའི་སྐྱེས་རབས་ལྗོན་པའི་རི་མོས་དཔའ་བོའི་རྒྱུད་མང་རྣམ་་་་་
པར་སྒྲོགས་པ་ལ། སྤྱིར་སྟོབས་བཅུའི་རྩལ་རྫོགས་པའི་རྒྱལ་བ་རྣམས་དང་། དེ་
སྲས་སེམས་དཔའ་ཆེན་པོ་རྣམས་ནི། མཐའ་ཡས་པའི་འགྲོ་བ་རྣམས་སྲིད་པའི་
མཚོ་ལས་འདོན་པར་ངལ་བ་མེད་ཅིང་སྣ་ཚོགས་པའི་སྐུ་གསུང་ཐུགས་མི་ཟད་་་་་་
པའི་སྤྲུལ་པ་རིམ་དང་གཅིག་ཆར་བར། མཐའ་བཟུང་མེད་དེ་དེ་བཞིན་གཤེགས་
པའི་ཡོན་ཏན་བསམ་གྱིས་མི་ཁྱབ་པའི་ཡུལ་ལ་འཇུག་པའི་མདོ་ལས། ཞིང་སྟོང་
བྱེ་བ་གཞན་དུ་གནས་པ་ཡི། །སངས་རྒྱས་མཁས་པ་མཐའ་ཡས་བྱེ་བ་དག །



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
སེམས་ཅན་རྣམས་ཀྱི་ཕྱིར་ནི་རྟག་དགོངས་ཤིང་། །ངན་འགྲོའི་ལས་ནི་སེམས་
ཅན་ཐར་བར་མཛད། །ཅེས་དང་། ཡང་དེ་ཉིད་ལས། དགེ་བའི་བཤེས་ཀྱིས་ཟིན་
པའི་བྱང་ཆུབ་སེམས་དཔའ་རྣམས་ནི་འདོད་པའི་ཁམས་ནས་ཀྱང་མི་གཡོ་ལ།
གཟུགས་དང་གཟུགས་མེད་པ་ན་སྤྱོད་པའི་བསམ་གཏན་དང་རྣམ་པར་ཐར་བ་་་་
དང་། ཏིང་ངེ་འཛིན་ལ་སྙོམས་པར་འཇུག་པ་ལའང་འཇུག་ཅིང་དེ་དག་གི་
དབང་གིས་ཀྱང་མི་སྐྱེའོ། །ཉན་ཐོས་དང་རང་སངས་རྒྱས་ཀྱི་ལམ་མངོན་པར་
འདུ་ཤེས་ཤིང་མཁས་པའང་ཡིན་ལ་སྙིང་རྗེ་ཆེན་པོའི་སྟོབས་ཀྱང་རྒྱུན་མི་གཅོད་
དོ། །གཡོག་འཁོར་མང་པོས་ཡོངས་སུ་བསྐོར་བ་དང་། ལྷ་མིའི་གཡོག་འཁོར་
རྣམ་པ་དུ་མ་དང་ཡང་ལྡན་ནོ་ཞེས་སོགས་དང་། འགྲོ་བའི་དགའ་བ་དང༌། རྩེ་
བ་དང་། བཞད་གད་དང་། འཇོ་སྒེག་ཐམས་ཅད་དང་། སེམས་ཅན་བརྐམ་
ཆགས་པའི་འདུ་འཛི་ཐམས་ཅད་ཀྱི་ནང་ན་གནས་པའང་ཡིན་ལ། སེམས་ཀྱི་
སྐད་ཅིག་གཅིག་ལའང་བྱང་ཆུབ་ཀྱི་སེམས་མཉམ་པ་ཉིད་ཀྱང་མི་འདོར་ཞེས་་་་་་་
དང་། བསོད་ནམས་དང་ཡེ་ཤེས་ཀྱི་ཚོགས་བསགས་ཤིང་བྱང་ཆུབ་སེམས་དཔའི་
འགྲོ་བ་ལའང་གཞོལ་ལ། ངན་འགྲོར་སྐྱེས་པའི་སེམས་ཅན་ཡོངས་སུ་སྨིན་པར་
བྱ་བའི་ཕྱིར། སེམས་ཅན་དམྱལ་བ་དང་། ཡི་དྭགས་དང་། དུད་འགྲོ་དང་། །
གཤིན་རྗེའི་འཇིག་རྟེན་དང་། མི་ཁོམ་པ་དང༌། དབུལ་བོའི་ཁྱིམ་དུ་སྐྱེ་བའི་འགྲོ་
བའང་ཀུན་ཏུ་སྟོན་ལ། དེ་ལྟ་བུའི་བྱང་ཆུབ་སེམས་དཔའ་ཆེན་པོ་རྣམས་ནི་ཚེ་
དང༌། སེམས་དང༌། སྤྱོད་པ་དང་། ལས་དང༌། སྐྱེ་བ་དང་། མོས་པ་དང༌། སྨོན་
ལམ་དང་། རྫུ་འཕྲུལ་དང་། ཆོས་དང་། ཡེ་ཤེས་ལ་དབང་བ་སྟེ། དབང་བཅུ་
དང༌། སེམས་ཅན་དང་། ཞིང་དང༌། ཚོས་དང༌། ལུས་དང་། སྨོན་ལམ་དང༌།
སྤྱོད་ཡུལ་དང་། ཡེ་ཤེས་དང་། མངོན་པར་ཤེས་པ་དང༌། རྫུ་འཕྲུལ་དང་།
སྟོབས་རྣམ་པར་འཕྲུལ་བ་སྟེ། རྣམ་པར་སྤྲུལ་པ་བཅུ་ཐོབ་པ་སོགས་དཔག་ཏུ་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
མེད་པའི་ཡོན་ཏན་དང་ལྡན་ཞིང་སྤྲུལ་པའང་དེ་བཞིན་མཛད་པ་ལ་འདི་དང་
འདིའོ་ཞེས་ཚད་གཟུང་དཀའ་ལ། ཁྱད་པར་འཕགས་པ་ཕྱག་ན་པདྨ་འདི་རྒྱལ་
བ་ཐམས་ཅད་ཀྱི་བདག་ཉིད་འཕྲིན་ལས་མཛད་པས་འགྲོ་བ་གཅིག་ཀྱང་མ་ལུས་་་
པར་རང་ཉིད་ཀྱི་ཕྱག་མཚན་དུ་བཞེས་ནས་སྲིད་པ་ལས་སྒྲོལ་བར་དམ་བཅས་་་་་
པས་ཞིང་ཁམས་རབ་འབྱམས་རྣམས་སུ་སངས་རྒྱས་བྱང་སེམས་ཉན་རང་ལམ་་་
ཞུགས་སོགས་དང་རྒྱལ་པོ་པཎ་གྲུབ་ཁྱེའུ་བུ་མོ་སོགས་ནས་བཟུང༌། རིགས་
དྲུག་སྣ་ཚོགས་ཀྱི་བཀོད་པ། ཐ་ན་གྲུ་ཟམ་སྨན་ཟས་སོགས་སྣ་ཚོགས་སྐུད་ཅིག་
ལའང་རྒྱུན་མི་ཆད་དུ་མཛད་པ་ནི་མདོ་རྒྱུད་དུ་མ་ནས་ལན་ཅིག་མིན་པར་་་་་
གསུངས་ཤིང་དེ་ལྟ་བུའི་དོན་ལ་གནས་པའི་ནང་ཚན་རྒྱལ་དབང་ཐམས་ཅད་་་་་
མཁྱེན་གཟིགས་ཆེན་པོ་ནི་དཀོན་མཆོག་འབངས་ཀྱི་སྐྱེས་རབས་ལས། ཀྱེ་གངས་
རིའི་མགོན་པོ་སྤྱན་རས་གཟིགས། །གནས་དེ་ན་ཁྱོད་ཀྱི་ཞིང་ཁམས་ཡོད། །ཞིང་
དེ་ན་ཁྱོད་ཀྱི་གདུལ་བྱ་ཡོད། །ཅེས་དང་། དྲི་མ་མེད་པས་ཞུས་པ་སོགས་མདོ་
སྔགས་དུ་མ་ནས་ཀྱང་ཤིན་ཏུ་གསལ་བར་ལུང་བསྟན་པ་ལྟར། སྤྱིར་འགྲོ་བ་
ཡོངས་དང༌། ཁྱད་པར་ཇི་སྐད་དུ། ཁ་བ་ཅན་དུ་མཚོ་བྲི་ནས། །སཱ་ལའི་ནགས་
ནི་འབྱུང་བར་འགྱུར། །ཞེས་རྒྱལ་བས་གསུངས་པ་བཞིན། བསིལ་ལྡན་གྱི་ལྗོངས་
སམ་སཱ་ལའི་ལྗོངས་སུ་གྲགས་པའི་བོད་ཁམས་འདིར། དང་པོ་སྤྲེའུ་དང་བྲག་
སྲིན་གྱི་ཚུལ་དུ་མི་རིགས་སྤེལ། བར་དུ་མང་བཀུར་རྒྱལ་པོ་ནས་ཆད་པའི་ཚུལ་
མཛད་ནས་རྒྱལ་སྲིད་བསྐྱངས། མཐར་རིམ་པ་བཞིན་དམ་པའི་ཆོས་ཀྱི་སྣོད་དུ་
རུང་བར་མཛད། པཎ་གྲུབ་གཏེར་སྟོན་སོགས་ཀྱི་བཀོད་པས་འཛམ་གླིང་ཤར་
ནུབ་ཐམས་ཅད་དུ་གནས་ལྔའི་རྩིབས་སྟོང་རྣམ་པར་བཀྲ་བའི་འཁོར་ལོས་ལུས་་་་
ཅན་བརྟན་གཡོའི་ཡོན་ཏན་ཐམས་ཅད་བདག་གིར་བྱས་ཏེ། དྲི་མ་མེད་པའི་
མཛད་བཟང་བཀའ་ཁྲིམས་ཀྱིས་ཁྱབ་པར་མཛད་ནས་དུས་མཐར་གནས་ལྔ་རིག་་



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་པཎྜི་ཏ་སྡོམ་བརྩོན་མངའ་བདག་ཚུལ་འཆང་བདུན་སོགས་ཀྱིས་རྒྱལ་བའི་་་་
ཆོས་ཚུལ་མཐར་རྒྱས་སུ་མཛད་པ་བོ་ནི་འདི་ཉིད་ཁོ་ན་ཡིན་ཀྱང་། རང་ཉིད་ཀྱི་
བཀའ་ལས། བོད་ཁ་བ་ཅན་པའི་སེམས་ཅན་རྣམས། །བུ་སྙིང་མེད་ཕ་ལ་གཤེ་བ་
བཞིན། །ང་ཕན་བདེའི་འབྱུང་གནས་རིན་ཆེན་ལ། །སེམས་རྟོག་པ་ཆེ་ཞེས་སྨོད་
པར་བྱེད། །ཅེས་སོགས་གསུངས་པ་ལྟར། མེ་ཏོག་མདའ་ཅན་གྱི་ཀུན་རྟོག་བདག་
གིར་བྱས་པ་འགས་སྣ་ཚོགས་ཀྱི་བརྗོད་བྱ་འགོད་པ་ནི། ལེགས་བཤད་ལས། ཡོན་
ཏན་མེད་པའི་སྐྱེ་བོ་འགའ། །ཡོན་ཏན་ལྡན་ལ་ལྷག་པར་སྡང་། །གངས་ཀྱི་ཡུལ་
དུ་དགུན་སྐྱེས་པའི། །ལོ་ཏོག་ལྟས་ངན་ཡིན་ཞེས་བརྗོད། །ཅེས་དང༌། ཇི་སྐད་དུ།
ལས་ཀྱིས་འཁོར་ལོའི་མི་རྣམས་ནི། །ཅིས་ཀྱང་ལོག་པ་ཁོ་ན་ཡིན། །ཞེས་སོགས་
གསུངས་པའི་དོན་ཐོག་ཏུ་བབ་པས་རང་ཉིད་བདུད་ལྟའི་ལས་སྨོན་ཅན་དུ་ཤེས་་་
པར་བྱོས་ཤིག
རྒྱལ་སྲས་ཟླ་བའི་མ་མ་མཐའ་མེད་དབུས། །པུ་ཎྜ་རི་ཀ་འཛིན་པའི་ཆུ་ཤེལ་
ཅན། །བཅོམ་ལྡན་ཐུགས་རྗེའི་རྟ་ལྗང་གྱིས་དབེན་པའི། །གངས་ཅན་མུན་གླིང་
གསལ་བྱེད་ཤར་འདི་རྨད། །བྱང་སེམས་རྟ་བཞིའི་དཀྱིལ་འཁོར་ལ། །དེ་སྲས་
སྒྲོལ་བྱེད་ལྟར་བཀྲའི་ཁྲོད། །སྙིང་སྟོབས་རྡུལ་ཐག་འགྱེད་མཁས་འདི། །ཟླ་བ་
གཉིས་པ་ཡིན་ནམ་སྙམ། དེ་ལྟ་བུའི་རྒྱལ་སྲས་ཕྱག་ན་པདྨའི་རང་གཟུགས་
ཐམས་ཅད་མཁྱེན་གཟིགས་ཆོས་ཀྱི་རྒྱལ་པོ་འདི་ཉིད་དང་ཐུགས་རྒྱུད་གཅིག་པའི་
ལོ་ཆེན་ཚུལ་ཁྲིམས་རྒྱལ་བ་ནི། དཀོན་མཆོག་འབངས་ཀྱི་སྐྱེས་རབས་ལས།
བདག་གིས་ངེས་པར་སྤྲུལ་ཞིང་བྱིན་བརླབས་པའི། །ཚུལ་ཁྲིམས་བཟང་པོའི་
མཚན་ལྡན་མཚུངས་མེད་པས། །ཞེས་སོགས་གསུངས་པ་ལྟར། རྒྱལ་བ་རང་ཉིད་
ཀྱི་སྤྲུལ་པ་དངོས་ཡིན་ཕྱིར་རྒྱུད་ལས། འཆད་པ་པོ་ང་། ཆོས་ཀྱང་ང་། །རང་གི་
ཚོགས་ལྡན་ཉན་པོའང་ང་། །ཞེས་རྒྱལ་བ་རྡོ་རྗེ་འཆང་དང༌། མཉམ་མེད་ཐུབ་
38



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
པའི་དབང་བོ་འཁོར་སེམས་དཔའ་ཆེན་པོ་རྣམས་དང་། ཉན་ཐོས་ཆེན་པོ་
སོགས་ཐམས་ཅད་དོན་གྱི་ཆ་ནས་ཐ་མི་དད་ཀྱང་གདུལ་བྱ་སོ་སོའི་སྣང་བ་ཙམ་
དུ་ཟད་པས་ན་རྣམ་པར་ཐར་བའང་དེ་ཉིད་ཀྱི་རྒྱལ་བའི་འཕྲིན་ལས་པ་ཆེན་པོར་
ལུང་རིགས་གཉིས་ཀ་ནས་གྲུབ་པ་འདི་ལས་ལྷག་པ་མེད་ཀྱང་། སྔ་སོར་ནས་ཞེ་
རུས་ཅན་གྱི་བུ་སློབ་མང་པོས་རྣམ་ཐར་ཆེན་པོ་འབྲི་དགོས་པའི་ནན་ཆེ་ནའང་། །
དེ་རིགས་རང་ཉིད་དམ་པ་ཆེན་པོའི་ཁྲིར་ཐག་ཁྲ་སྦྲུལ་མཐོང་གི་དབང་ལས་་་་་་་
འདུག་དགོས་བྱུང་བར་བརྟེན། སྐྱེས་རབས་བཀོད་ཚེ་རང་པཎ་གྲུབ་སེང་གེ་ལྟ་
བུ་དེ་རྣམས་ཀྱི་གཤམ་དུ་ནན་གྱིས་འཚངས་དོགས་འདུག་ཅིང་། ལོག་ལྟ་ཅན་
འགའི་སྡིག་རྐྱེན་དུ་འགྱུར་སྲིད་པས་རེ་ཞིག་བཏང་སྙོམས་སུ་བཞག་ཀྱང་། རྣལ་
འབྱོར་ཆེན་པོ་མདའ་ཆར་གྱི་སྤྲུལ་པར་ལུང་གིས་ཟིན་པའི་སློབ་བུ་སྐྱིད་ཐང་ནས་་
བློ་བཟང་རྣམ་རྒྱལ་དང༌། ཚེ་རབས་མང་པོར་འབྲེལ་བའི་རི་ཁྲོད་པ་དགེ་སློང་བློ་
བཟང་བསམ་གཏན། གུས་སློབ་སངས་རྒྱས་བཀྲ་ཤིས་སོགས་དང་། བུ་སློབ་མང་
པོས་ཡང་ཡང་ནན་ཏན་ཆེ་བ་དང༌། ཉེ་ཆར་ཡང་དྲུང་གནས་འགས་རྣ་བ་གཙེར་
ཞིང་། གཞན་ཡང་ལྟས་འགའ་ཞིག་ལའང་བརྟེན་སོས་ཉི་ཕུལ་ཐབས་དང་། སྙན་
གྲགས་མཁས་འདོད་སོགས་མ་ཡིན་ཀྱང་། པཎ་གྲུབ་སེམས་དཔའ་ཆེན་པོ་རིམ་
དང་གཅིག་ཆར་བ་སྣ་ཚོགས་ཀྱི་སྐྱེས་རབས་ཡོངས་གྲགས་རིག་བྱེད་ཕྱོགས་འདོད་
གྲངས་ཀྱི་ལོ་འདབ་རྣམ་ཐར་སྤྱི་བའི་སྐྱེས་རབས་རྐང་འཐུང་དབང་བོ་མགྲིན་་་་་་
པའི་གསེར་ལྡན་ངོས་ལ་སྐལ་བཟང་འཆི་མེད་ཚོགས་ཀྱི་ཉེར་འཚོར་བསྒྲུབ་པར་་་་་
བྱའོ། །
སྨྲས་པ། སྙིང་སྟོབས་རྡོ་རྗེའི་ཁམས་ཀྱི་རང་བཞིན་མཛད་བཟང་འོད་སྟོང་
འགྱེད་པའི་རྣམ་འདྲེན་ནི། །དཔག་མེད་ཁྲོད་ན་བསྐལ་བཟང་འདབ་བརྒྱའི་
གཉེན་གཅིག་ཕྲག་སྟོང་རྣམ་པར་ཤར་མོད་ཀྱང་། །སྙིང་མུན་སེལ་བྱེད་ནམ་
39



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཁའི་ནོར་བུ་མཐའ་ཡས་འོད་ལྡན་ཤཱཀྱ་སེངྒེ་ཞེས། །འོག་མིན་གནས་ཀྱང་ཅ་
ཅོར་གྱུར་མོད་འོན་ཀྱང་བསིལ་ལྗོངས་མུན་བཅས་ཆེར་མ་གསལ། །ཐུབ་དབང་
ཆོས་དབྱིངས་སྒྱུ་མ་སྟོན་པའི་ཚེ། །དཔག་ཡས་འོད་ལྡན་ཕྱག་ན་པདྨོ་ཁྱོད། །བྱང་
ཕྱོགས་མུན་སེལ་རྟ་བདུན་ཡིན་ནོ་ཞེས། །སེངྒེ་སྒྲ་ཡིས་ཀུན་ནས་གོ་བར་མཛད། །
འཕགས་པའི་ཐུགས་རྗེའི་ཉིན་བྱེད་ཀྱིས། །བོད་ཡུལ་ཉིན་མོར་གསལ་བ་དང༌། །
ལུས་ཅན་པདྨོ་རབ་བཞད་ནས། །བདེ་ཆེན་སྦྲང་རྩིའི་དགའ་སྟོན་བྱིན། །ཉིན་
བྱེད་གཅིག་ལ་ཀླུང་སྙེད་གྲངས་འཆར་བཞིན། །ཆོས་དབྱིངས་རོ་གཅིག་ཉིད་ལས་
སྒྱུ་འཕྲུལ་གར། །མཐའ་ཀླས་སྣང་བའི་དབུས་ན་གསེར་རིའི་དཔལ། །སྣང་བྱེད་
རྒྱལ་སྲས་ཡིད་ཅན་ཉེར་འཚོའི་གཞི། །རྒྱལ་སྲས་གསང་བའི་ཡུམ་གྱི་ཨ་དརྡུར། །
མཁས་གྲུབ་རི་དྭགས་མིག་ཅན་རི་མོའི་གར། །སྐལ་བཟང་ཡིད་ངོར་བསྒྱུར་བའི་
གཏམ་གྱི་དཔྱིད། །ལོ་རྒྱུས་ཤིང་རྟས་དྲངས་སོ་ཤེས་ལྡན་ཀྱེ། །ཞེས་རོང་བོ་མཁས་
གྲུབ་ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་གླེང་བསླངས་པའི་་་་་
ཡལ་འདབ་སྟེ་དང་པོའོ། །
༢ དགྲ་བཅོམ་པ་ཉེ་བ་འཁོར་གྱི་ཡལ་འདབ།
རིགས་རིས་རྨད་བྱུང་འབྱོར་བའི་ཆུ་གཏེར་དབུས། །བསླབ་གསུམ་ཡལ་
འདབ་ཕང་ཕུང་རབ་གཡོ་ཞིང་། །འདུལ་འཛིན་གེ་སར་རྒོད་པའི་འདབ་སྟོང་
ཅན། །ཉན་ཐོས་ཆུ་སྐྱེས་དབུས་ན་འོད་དུ་འབར། །དེ་ཡང་རྒྱ་གར་ན་ཡུལ་གྲུ་
ཆེན་པོ་བཅུ་དྲུག་ཡོད་པའི་ནང་ཚན་དྲང་སྲོང་སེར་སྐྱས་བསྟན་པས་སེར་སྐྱར་་་་་
གྲགས་ཤིང་ཞིང་གི་ཡོན་ཏན་ཕུལ་དུ་བྱུང་བ་དེར་རྒྱལ་པོ་ཟས་གཙང་དང་བཙུན་་
མོ་སྒྱུ་འཕྲུལ་གྱི་སྲས་སུ་མཉམ་མེད་ཤཱཀྱ་སེང་གེ་ལྕགས་སྤྲེལ་དབོ་ཟླའི་ཚེས་བཅུར་་
4)



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
སྐུ་འཁྲུངས་ནས་རིམ་གྱིས་མངོན་པར་བྱུང་ཞིང་། སངས་རྒྱས་ནས་ཝཱ་ར་ནཱ་སིར་
ཆོས་ཀྱི་འཁོར་ལོ་བསྐོར། ལྔ་སྡེ་དང་ཉེ་བའི་ལྔ་སྡེ་གྲོང་བའི་ཁྱེའུ་མཐོ་བ་ལྔ་ཅུ་
བཏུལ། ཀར་པ་སིའི་ཚལ་དུ་གཤེགས་ནས་སྡེ་བཟང་དྲུག་བཅུ་དང༌། གྲོང་སྡེ་
འདོད་དུ་དགའ་མོ་དང་དགའ་སྟོབས་མ་བདེན་པར་བཀོད། སྟེང་རྒྱས་རལ་བ་
སོགས་སྟོང་སྟེང་རྒྱས་སུ་རབ་ཏུ་བྱུང་ནས། ག་ཡ་མགོའི་མཆོད་རྟེན་དུ་ཆོ་འཕྲུལ་
གསུམ་གྱིས་གདམས་ནས་དགྲ་བཅོམ་ལ་བཀོད། ཤ་སའི་ཚལ་དུ་གཟུགས་ཅན་
སྙིང་བོ་འཁོར་མང་པོ་ལྷ་བརྒྱད་ཁྲིར་བཅས་པ་བདེན་པར་བཀོད། རྒྱལ་པོའི་
ཁབ་ཏུ་འོད་མའི་ཚལ་བཞེས་ཏེ་མཆོག་ཟུང་སོགས་ཉན་ཐོས་རྒྱ་ཆེན་པོ་དག་་་་་་་
བཅོམ་པར་མཛད་ནས་བཞུགས་པའི་ཚེ་མཉན་ཡོད་ན་ཁྱིམ་བདག་ཟས་སྦྱིན་དུ་་་
གྲགས་པ་རྒྱལ་པོའི་ཁབ་ཏུ་བྱ་བ་འགས་འོང་བས་རྐྱེན་བྱས། བཅོམ་ལྡན་འཁོར་
བཅས་མཉན་དུ་ཡོད་པར་སྤྱན་དྲངས། རྒྱལ་བུ་རྒྱལ་བྱེད་ལ་སྐྱེད་ཚལ་ཆེན་པོ་
གསེར་བྱེ་བ་གཤིབ་པས་ཉོས་ནས་དེར་ཉན་ཐོས་ཤཱ་རིའི་བུས་མཁན་པོ་མཛད་་་་་
ནས་གཙུག་ལག་ཁང་བརྩིགས་ཏེ་ཕུལ་བས་བཞེས་ནས་དེར་བཞུགས་ཡུལ་དེའི་་་་
རྒྱལ་པོ་གསལ་རྒྱལ་གཞོན་ནུ་དཔེའི་མདོས་བཏུལ། མཉན་ཡོད་ནས་ཆོས་ཀྱི་
འཁོར་ལོ་རྒྱ་ཆེན་པོས་མཐའ་ཡས་པའི་འགྲོ་བ་སྨིན་གྲོལ་ལ་བཀོད་བཞིན་དུ་་་་་་
བཞུགས་སོ། །དེའི་ཚེ་སེར་སྐྱའི་གྲོང་ནས་རྒྱལ་པོ་ཟས་གཙང་གིས་བཅོམ་ལྡན་
འདས་ཀྱི་དྲུང་དུ་འཆར་ཀ་ཕོ་ཉར་བཏང་སྟེ། མདའ་རུམ་བཞུགས་པ་ཚུན་ཆད་
ནས་བདག་གིས་ལེགས་པར་ཁྱོད་བསྲུང་སྟེ་ཞེས་སོགས་ཀྱི་འཕྲིན་ཡིག་བྲིས་ཏེ་་་་་
བསྐུར་བས། འཆར་ཀས་མཉན་ཡོད་དུ་སྟོན་པ་ལ་ཕུལ། སྟོན་པས་སེར་སྐྱའི་གྲོང་
ཁྱེར་གྱི་འགྲོ་བ་རྣམས་འདུལ་བར་དགོངས་ཏེ། སེར་སྐྱའི་གྲོང་ཁྱེར་དུ་བྱོན་པས་
ཡབ་ཀྱི་སྐྱེ་ཡོད་དང་། ན་ཡ་གྲོ་དྷཱའི་ཀུན་དགའ་ར་བ་དང་ཚངས་པའི་གནས་ཀྱི་
སྐྱེད་མོས་ཚལ་རྣམ་པ་གསུམ་དུ་གཙུག་ལག་ཁང་བརྩིགས་པས། སྟོན་པ་འཁོར་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བཅས་རྫུ་འཕྲུལ་སྣ་ཚོགས་དང་བཅས་ཏེ་ཉི་མ་དང་པོ་ལ་ན་ཡ་གྲོ་དྷའི་ཀུན་་་་་་་
དགའ་ར་བ། གཉིས་པ་ལ་སྐྱེ་ཡོད། གསུམ་པ་ལ་ཚངས་པའི་གནས་ཀྱི་སྐྱེད་ཚལ་
དུ་ཆོས་གསུངས་པས། ཤཱཀྱ་ལྔ་བརྒྱ་དང་བཅུ་བདུན་སྡེ་དྲུག་སྡེ་སོགས་སྟོང་རབ་
ཏུ་བྱུང་ངོ༌། །དེའི་ཚེ་ཤཱཀྱ་ཉེ་བའི་བློ་གྲོས་དང་ཆུང་མ་འོད་ལྡན་མ་གཉིས་ལ་བུ་
དྲུག་ཡོད་པས་ཆུང་བ་ཉེ་བར་འཁོར་གྱིས་སྟོན་པས་གྲགས་འཛིན་མ་སོགས་་་་་་་
བཙུན་མོའི་འཁོར་རྣམས་ལ་རྫུ་འཕྲུལ་སྣ་ཚོགས་བསྟན་ནས་དགྲ་བཅོམ་ལ་བཀོད་
པ་མཐོང་ནས་ཤིན་ཏུ་དད་པས་རབ་ཏུ་བྱུང་བར་འདོད་པའི་ཚེ་རང་གི་ཡབ་ཀྱིས་
ཀྱི་བུ་དག་ཤེས་པར་གྱིས་ཤིག ཟས་གཙང་གི་བཀའ་ལས་ཤཱཀྱ་རྣམས་རབ་ཏུ་
བྱུང་ཞིག་གསུངས་པས། ཁྱེད་ཅག་ལ་སུ་རབ་ཏུ་འབྱུང་བར་འདོད་པ་སུ་ཡོད་
སྨྲས་པས། ཉེ་བར་འཁོར་གྱིས་བདག་རབ་ཏུ་འབྱུང་ངོ་ཞེས་སྨྲས་ནས། རང་གི་
ན་ཟླ་ཆུང་གི་སྐྱེས་ཕྲན་བཅུ་བདུན་སྤྲོ་བ་བསྐྱེད་དེ་ལྷན་ཅིག་ཏུ་ན་ཡ་གྲོ་དྷཱའི་ཀུན་་་་
དགའ་ར་བར་བཅོམ་ལྡན་འདས་བཞུགས་པའི་དྲུང་དུ་སོང་སྟེ་རབ་ཏུ་བྱུང་བར་་་
གསོལ་བས། སྟོན་པས་ཀྱང་། མོའུ་འགལ་གྱི་བུ་ཆེན་པོ་ལ་ཁྱོད་ཀྱིས་བཅུ་བདུན་
སྡེ་རབ་ཏུ་བྱུང་ཞིག་ཡུན་རིང་པོ་ནས་འགྲོ་བ་མང་པོར་ཕན་འདོགས་པར་འགྲོ་་་་
བར་གསུངས། མོའུ་འགལ་གྱི་བུས་སྟོན་པ་ལྟར་མཉན་ནས་དེ་རྣམས་རབ་ཏུ་
བྱུང་། བསྙེན་པར་རྫོགས་ནས་སློབ་པ་དང་ཁ་ཏོན་སོགས་ལ་བརྩོན་པར་གྱུར་ཏོ།།
དེའི་ཚེ་ཉེ་བར་འཁོར་ནི་དང་པོ་ཉིད་ནས་ཤིན་ཏུ་དུལ་ཞིང་ཤེས་པ་གསལ་བ་་་་་
ཡིད་གཞུང་པས། སྡེ་སྣོད་གསུམ་དང་ལྡན་པ་རིག་པ་གྲོལ་བའི་སྤོབས་པ་མཆོག་
དང་ཁྱད་པར་བཅས་པའི་ཚུལ་ཁྲིམས་ལ་ནན་ཏན་ཏུ་བྱེད་པས། མཁན་པོ་མགུ་
ནས་ལེགས་སོ། །དེ་བཞིན་དུ་བརྩོན་པར་གྱིས་ཤིག རིང་བོར་མི་ཐོགས་པར་
འབྲས་བུ་མངོན་དུ་བྱེད་པར་འགྱུར། གསུངས། དེ་ནས་དུས་ཇི་ཞིག་གི་ཚེ་མཉན་
ཡོད་ན་བཅོམ་ལྡན་འདས་བཞུགས་པའི་ཚེ། ཀློག་པ་དང་། བསམ་གཏན་ལ་ཉན་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ཐོས་རྣམས་བརྩོན་པར་གྱིས་ཤིག་སོགས་གདམས་པས། སོ་སོ་ནས་བརྩོན་པར་
གནས་པ་ལས། བཅུ་བདུན་སྡེ་རྣམས་ཀྱང་སོ་སོར་ཁྲིམས་སུ་བཅས་ཏེ། རེས་ཀྱིས་
དགེ་བསྐོས་བྱེད་ཅིང་དེས་གྲོགས་རྣམས་ཀྱི་གནས་ཁང་ལ་ཆག་ཆག་འདེབས་པ་་་
དང་གཎྜི་རྡུང་བ་སོགས་བྱེད་པ་ལ། ནངས་གཅིག་སྔ་བར་ལངས་ནས་གནས་
ཁང་ཕྱག་བདར་བྱས། ཆག་ཆག་བཏབ་མེ་མར་སྦྱར་རིལ་བ་ཆུས་བཀང་བ་
སོགས་བྱས་ཤིང་གཎྜི་རྡུང་བ་དང༌། གྲོགས་རྣམས་གཉིད་དུ་ཡུར་ནས་ལངས་
འཕྱི་བས། དགེ་བསྐོས་ཁྲོས་ནས་དེ་རྣམས་ལ་ལན་མ་བྱིན་པས་ཐམས་ཅད་ཀྱིས་
རྐང་བ་ལ་བཏུག་སྟེ་ཕྱག་འཚལ་ནས་བཟོད་པར་བྱས་པས། ཁ་རོག་པར་འདུག་
པས་ན་ཆེས་ཤེས་པ་ཞིག་གིས་ག་ག་ཚིལ་བྱས་ཏེ་བཟོད་པར་མཛོད་ཅིག་བྱས་པས་
བཞད་ནས་བཟོད་ཟེར་དེར་ཐམས་ཅད་ཀྱིས་ཐབས་དེ་ལེགས་སོ་སྙམ་ནས་ག་ག་་་
ཚིལ་བྱས་པས་དེ་རླུང་གྱེན་དུ་འཆུག་སྟེ་ཤིའོ། །དེར་ཤིན་ཏུ་མྱ་ངན་བྱེད་ཅིང་
བདག་ཅག་སྔོན་བཅུ་བདུན་སྡེ་ཡིན་པ་ལ་ད་ནི་བཅུ་དྲུག་སྡེར་གྱུར་ཅིང་ཕམ་་་་་
པའང་བྱུང་ངོ༌། །ཞེས་པའི་སྐབས་དེ་དགེ་སློང་རྣམས་ཀྱིས་སྟོན་པ་ལ་གསོལ་བས།
སོར་མོ་ག་ག་ཚིལ་བྱེད་ན་ལྟུང་བྱེད་ཀྱི་བཅས་པའང་མཛད་པ་རང་ཉེ་བར་འཁོར་
གྱིས་གྲོགས་ལས་མི་རྟག་པ་བཞིན་འདུས་བྱས་ཐམས་ཅད་ཀྱང་དེ་བཞིན་ནོ་སྙམ་་་
ནས་རྩེ་གཅིག་ཏུ་བསྒོམ་པས། ཉོན་མོངས་སྤངས་པའི་དགྲ་བཅོམ་པ་གསེར་དང་
བོང་བ་མཉམ་པ། ཁམས་གསུམ་གྱི་འདོད་ཆགས་དང་བྲལ་བ། ནམ་མཁའ་དང་
ལག་མཐིལ་དུ་མཚུངས་པའི་སེམས་དང་ལྡན་པ། ཙན་དན་སྦྱངས་བ་ལྟར་བསིལ་
ཞིང་མ་རིག་སྒོ་ངའི་སྦུབ་བྲལ་བ། རིགས་དང་མངོན་ཤེས་སོགས་ཡང་དག་པར་
ཐོབ་པ། སྲིད་པ་དང་འདོད་པའི་རྙེད་པར་ཆགས་པ་དང༌། བཀུར་སྟི་ལས་ཕྱིར་
ཕྱོགས་པ་དབང་པོ་ཉེ་དབང་སོགས་ལྷ་རྣམས་ཀྱི་ཕྱག་བྱ་བ། རྨད་དུ་བྱུང་བའི་
ཡོན་ཏན་རྣམས་ཐོབ་པར་གྱུར་ཏོ། །དེའི་ཚེ་ཉེ་བར་འཁོར་གྱིས་རང་གི་གྲོགས་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བཅོ་ལྔ་ལ་དགེ་བའི་རྩ་བ་ཡོད་ཅིང་རང་ཉིད་ལ་རགས་པར་མཐོང་ནས། དེ་དག་
གི་ཕྱི་བཞིན་དུ་འབྲང་བ་ན། དེར་ཆུ་ཚགས་བུམ་པ་བསྣམས་ནས་ཆུ་ཀླུང་གནས་
ཅན་དུ་ཞུགས་ནས་རྩེ་བ་དང་། རྒྱལ་པོ་སྟེང་གི་ཁང་བཟང་གི་གཞིར་བཙུན་མོ་
ཕྲེང་ལྡན་མ་དང་ལྷན་ཅིག་འདུག་པས་མཐོང་ནས་བཙུན་མོས་ཡོན་གནས་ཀྱི་་་་་
མཛེས་པ་ལ་ལྟོས་ཤིག ལྷ་དེ་ནི་ངོ་མཚར་མེད་དེ། ལང་ཚོ་གསར་དུ་གྱུར་ནས་
ཚངས་པར་སྤྱོད་པ་ལགས་ན། ལྷ་བགྲེས་ཀྱང་ཐུགས་མི་འབྱུང་བ་ངོ་མཚར་ཆེའོ། །
རྒྱལ་པོ་སྐྱེངས་ནས་ཅང་མི་སྨྲ་བ་དང༌། དེ་ཉེ་བར་འཁོར་གྱིས་ཤེས་ནས། གྲོགས་
དག་རྒྱལ་པོ་མ་དགའ་བའི་བྱུར་ཞི་བ་དང་དགའ་བར་བྱའོ། །ཞེས་མོས་པ་ལས་
བྱུང་བའི་ཏིང་ངེ་འཛིན་ལ་ཞུགས་ནས་གྲོགས་རྣམ་རང་གི་རྗེས་སུ་ནམ་མཁའ་ལ་་
འགྲོ་ནུས་པར་བྱིན་གྱིས་བརླབས་ནས། དེ་བཞིན་དུ་སོང་བ་དང་། ཕྲེང་ལྡན་
མས། ལྷ་གཟིགས་ཤིག རྒྱལ་པོ་ན་རེ། དགྲ་བཅོམ་པས་ཆུ་ལ་འཕྱར་གཡེང་གིས་
རྩེ་བའི་གནས་མེད་དོ། །བཙུན་མོ་ན་རེ། ལྷ་དེ་ནི་གསན་ནམ། སྟོན་པས་དགེ་
སློང་འདུག་བཞིན་ཉོན་མོངས་དང་བཅས་ལ། ལངས་པ་ན་ཉོན་མོངས་དང་བྲལ་
བར་མཐོང་གི དེས་ན་སེམས་ནི་གློག་དང་འདྲ་ལ་ཏིང་ངེ་འཛིན་ནི་རྡོ་རྗེ་དང་
འདྲ་བ་ཉོན་མོངས་ཐམས་ཅད་ཡེ་ཤེས་ཀྱིས་འཇོམ་མོ་གསུངས་པ་མ་གསན་ནམ།
རྒྱལ་པོ་ཐོས་པ་ཉུང་བས་ཅང་མི་སྨྲ་བ་དང༌། འཕྲེང་ལྡན་མས་མི་ཞིག་མངག་སྟེ་
སྟོན་པ་ལ་གསོལ་བས། ཆུ་ལ་རྩེ་ན་ལྟུང་བྱེད་ཀྱི་བཅའ་བ་མཛད་པ་དང་། གྲོགས་
རྣམས་རྐྱེན་དེས་ཡིད་བྱུང་བ་ཉེ་བར་འཁོར་གྱིས་ཤེས་ནས། ཆོས་བསྟན་པས་དེ་
རྣམས་ཀྱིས་དགྲ་བཅོམ་པ་ཐོབ་བོ། །དེ་ནས་ཉེ་བར་འཁོར་གྱིས་ད་ནི་ཡུལ་སྣ་
ཚོགས་ཀྱི་འགྲོ་བ་དྲངས་པར་བྱའོ་སྙམ་ནས་ཡུལ་སྦྱོར་བྱེད་དུ་སོང་ནས་ཡུལ་དེར་་
སྐྱེ་བོ་རྣམས་ལ་ཆོས་བསྟན་པས། སྐྱེ་བོ་ལྔ་བརྒྱ་རྒྱུན་ཞུགས་ཐོབ་ཅིང་། སྲོག་
ཆགས་སུམ་ཁྲི་བདེན་པ་ལ་བཀོད། ཡུལ་དེའི་གནོད་སྦྱིན་མ་རུང་པ་ལྔ་བརྒྱ་དགེ་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བསྙེན་ལ་བཞུགས་ནས། དེའི་ཉེ་འཁོར་ན་མི་རྒོད་ལྔ་བརྒྱས་འགྲོན་པོ་རྣམས་
འཇོམས་པ་འདུལ་བའི་ཕྱིར་དུ་མི་རྒོད་རྣམས་ཀྱི་ཉེ་ཆར་ཤིང་རྟ་དང་བཅས་པའི་་
ཚོང་བར་སྤྲུལ་ཏོ། །དེར་མི་རྒོད་རྣམས་མཚོན་ཐོགས་ཏེ་ཚོང་བ་དེ་རྣམས་
འཇོམས་པའི་ཕྱིར་ལྷགས་པ་ན། ཉེ་བར་འཁོར་གྱིས་འཕགས་སྐྱེས་པོའི་དམག་
སྤྲུལ་ནས། དེ་རྣམས་བསྐོར་ཏེ་ཕྱོགས་བཞིར་རྔ་པ་ཊ་ཧ་བརྡུངས་པས་མི་རྒོད་
རྣམས་ཤིན་ཏུ་སྐྲག་སྟེ་འབྲོས་པར་བརྩམས་པའི་ལམ་དུ་རང་ཉིད་འཁོད་པ་དང༌།
དེ་རྣམས་ཀྱིས་འཕགས་པ་བསྐྱབ་ཏུ་གསོལ་ཞེས་སྨྲེ་སྔགས་བཏོན་པ་ན། ཉེ་བར་
འཁོར་གྱིས་སྤྲུལ་པའི་དཔུང་རྣམས་བཀྱེ་བས་དེ་རྣམས་ཤིན་ཏུ་དད་པར་གྱུར་ཏེ་་་
ཆོས་མཉན་པས་ཐམས་ཅད་བདེན་པ་མཐོང༌། དེར་དེ་རྣམས་ཁྲིད་དེ་སྟོན་པའི་
དྲུང་དུ་སོང་སྟེ་དེ་རྣམས་ཐམས་ཅད་རབ་ཏུ་བྱུང་བས་དགྲ་བཅོམ་པ་ཐོབ་བོ། །
དེ་ནས་སྟོན་པས་ཀྱང་ངའི་ཉན་ཐོས་རྣམས་ཀྱི་ནང་ན་འདུལ་བ་འཛིན་པ་དང་།
འགྲོ་བ་འདུལ་བའི་མཆོག་ནི་འདི་ལྟ་སྟེ་ཉེ་བར་འཁོར་ཡིན་ནོ། །ཞེས་ལུང་བསྟན་
ཞིང་བསྔགས་པ་མཛད། ཡང་དེའི་ཚེ་མཉན་ཡོད་ན་འཇུག་འཐུན་མ་ལྔ་བརྒྱའི་
བྲན་མོ་དང་བཅས་པ་རྫུ་འཕྲུལ་གྱིས་བཏུལ་ཏེ། ཆོས་བསྟན་པས་ཀུན་གྱིས་
བདེན་པ་མཐོང༌། དེ་རྣམས་སྐྱེ་རྒུའི་བདག་མོ་ལ་བཏང་ནས་རབ་ཏུ་བྱུང་བས་
རིམ་གྱིས་དགྲ་བཅོམ་པ་ཐོབ། ཡུལ་ཙམ་པའི་དགེ་སློང་དྲུག་བཅུ་དགེ་སློང་མ་ལྔ་
བཅུ་དང་བཅས་པ་སྤྱོད་ལམ་རྒོད་ཅིང་བག་མེད་པར་གྱུར་པ་རྣམས་ལ་འདུལ་་་་
བའི་ཕན་ཡོན་བཤད་ཅིང་མཐར་ངེས་ཤེས་བསྐྱེད་ཕྱིར། དེ་རྣམས་གནས་དེ་ཉིད་
ནས་འདུག་བཞིན་དུ་དམྱལ་བའི་གནས་མཐོང་བར་བྱིན་གྱིས་བརླབས་པས་སྐྱོ་བ་
སྐྱེས་ཏེ་ཡིད་ཁོང་དུ་ཆུད་དེ་འདུག་པ་དང་། ཆོས་བསྟན་པས་དགྲ་བཅོམ་པ་ཐོབ།
རྒྱ་མཚོའི་ཀླུ་རྣམས་ལའང་ཆོས་བསྟན་ཅིང་ཀླུ་ཕལ་ཆེར་བྱེ་ཚན་གྱི་འཇིགས་པས་་་
ཉེན་པ་རྣམས་དུཔུཀའི་དྲིར་བྱིན་གྱིས་བརླབས་ནས་བསྐྱབས་པས་དད་དེ་དགེ་་་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བསྙེན་གྱི་སྡོམ་པར་གནས་པར་མཛད། གྲོང་ཁྱེར་བཟང་བྱེད་བ་རྣམས་དང་བཙོ་
བརླག་གི་མི་རྣམས་འཐབ་པའི་ཚེ་དེར་བྱོན་ནས་ཕན་ཚུན་གཡུལ་འགྱེད་པའི་་་་་་
བར་དུ་བཞུགས་པས་མཚོན་རྣམས་མི་འགྲོ་ཞིང་། ཤིང་རྟ་རྣམས་བར་བྱེད་པས་
དེ་རྣམས་ཀྱིས་འཕགས་པ་ཅིའི་ཕྱིར་མཐོ་འཚམས། ངས་ཁྱེད་རྣམས་ལ་ཉོན་
མོངས་པས་མཐོ་འཚམ་པ་ལ་ངས་བསལ་བ་བགྱིས་སོ། །དེ་རྣམས་དད་དེ་གོ་ཕུད་
ནས་འདུས་པ་དང༌། ཆོས་བསྟན་པས་འབྲས་བུ་ཐོབ་པ་ཤིན་ཏུ་མང་ཞིང་། ལྷ་
སྟོང་ཕྲག་མང་པོས་མེ་ཏོག་གཏོར་ཏེ་ཆོས་ཉན་པས་བདེན་པ་མཐོང་བ་དང་། །
རྒྱུན་ཞུགས་སོགས་ནས་ཕལ་ཆེར་གྱིས་བྱང་ཆུབ་ཏུ་སེམས་བསྐྱེད་དེ། མཐར་སྟོན་
པ་མྱ་ངན་ལས་འདས་ནས་རྒྱལ་པོའི་ཁབ་ཏུ་རྒྱལ་པོ་མ་སྐྱེས་དགྲས་སྦྱིན་བདག་་་་
བྱས། ལྷ་རྣམས་གསོལ་བ་བཏབ་པ་བཞིན། དང་པོ་ཀུན་དགའ་བོས་མདོ་སྡེ་
དང༌། ཉེ་བར་འཁོར་གྱིས་འདུལ་བའི་སྡེ་སྣོད། འོད་སྲུངས་ཆེན་པོས་མངོན་པ་
སོགས་བསྡུས་ཏེ། མཐར་ཉེ་བར་འཁོར་གྱིས་དྷིང་ཀོ་ཊར་དགྲ་བཅོམ་པ་གྲགས་
པ་དང༌། བཟང་ལྡན་སོགས་རང་གི་སློབ་མ་དགྲ་བཅོམ་པ་བརྒྱད་བརྒྱ་ཕལ་བ་
དྲུག་ཅུ་རྣམས་ལ་མི་རྟག་པ་གསུམ་གྱི་གདམས་པས། ཕལ་བ་རྣམས་ཉོན་མོངས་
སྤངས་པའི་དགྲ་བཅོམ་པར་གྱུར་ཏེ། དགྲ་བཅོམ་གྲགས་པ་དང་། ཉེ་བྱིན་
འཕགས་གཉིས་ལ་འདུལ་བའི་སྡེ་སྣོད་གཏད་ནས། ནམ་མཁའ་ལ་འཕགས་ཏེ་
འབར་བ་དང་། གསལ་བ་སྤྱོད་ལམ་རྣམ་བཞི་སོགས་དང་བཅས་པའི་ཆོ་འཕྲུལ་
བསྟན་ཏེ་ཐུགས་ཀ་ནས་རང་བྱུང་གི་མེས་གདུང་བསྲེགས་ཏེ་མྱ་ངན་ལས་འདས་་་
པ་ན། ལྷ་རྣམས་ཀྱིས་ཆོ་ངེ་བཏབ། བདུད་རྩི་དང་མེ་ཏོག་གི་ཆར་ཕབ་ཏེ།
གདུང་གི་རིང་བསྲེལ་རྣམས་ས་ལ་ལྷུང་བར་བརྩམས་པ་ན། ལྷའི་དབང་པོས་
རིང་བསྲེལ་བཅུ་ཁྱེར་ཏེ་ལྷ་གནས་སུ་འདུལ་བ་དྲི་མེད་འོད་ཟེར་སྤུངས་པའི་་་་་་
མཆོད་རྟེན་བརྩིགས་པར་གྲགས། རིང་བསྲེལ་ཅུང་ཟད་ས་ལ་བབ་པ་རྣམས་དགྲ་
A6



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བཅོམ་པ་གྲགས་པ་སོགས་དང༌། དྷིང་ཀོ་ཊའི་སྐྱེ་བོ་རྣམས་ཀྱིས་མཆོད་རྟེན་
བརྩིགས་ཏེ་ཡུལ་དེར་མཆོད་གནས་སུ་གྱུར་ཏོ། །
སྨྲས་པ། བྱང་ཆེན་སྒྱུ་རྩལ་རིགས་པས་ཡིད་བརྡས་ཀྱང་། །གཞི་ལམ་སྒྱུ་མའི་
མཛོད་གྱུར་ལུས་ཕྲ་མའི། །ཡིད་ཅན་གཞོན་ནུའི་ཀུན་རྟོག་འབིགས་བྱེད་པ། །
ངེས་ལེགས་སྲོག་འཚོའི་ས་བོན་བླ་ན་མེད། །ཅེས་རོང་བོ་མཁས་གྲུབ་ཆེན་པོའི་
རྣམ་པར་ཐར་བ་དཔག་བསམ་ལྗོན་པ་ལས་ཉེ་བར་འཁོར་གྱི་ཡལ་འདབ་སྟེ་་་་་་
གཉིས་པའོ། །
༣. རྡོ་རྗེ་གཙུག་ཕུད་ཀྱི་ཡལ་འདབ།
གཉིས་མེད་བདེ་ཆེན་ཡེ་ཤེས་སྒྱུ་མའི་གར། །མཚན་དཔེའི་འདོད་པ་འཇོ་
བའི་ཆོས་རྒྱལ་གྱི། །རྣམ་རོལ་བསྐལ་བཟང་ལུས་ཕྲའི་གསོས་གྱུར་པའི། །གྲགས་
སྙན་ཚངས་པའི་གནས་ཀྱང་ཅ་ཅོར་གྱུར། །དེ་ཡང་བསིལ་ལྗོངས་ཀྱི་བྱང་ཕྱོགས་
ཤམྦྷ་ལའི་ཡུལ་ཞེས་གངས་རི་པདྨ་འདབ་བརྒྱད་ཀྱིས་རྣམ་པར་བསྐོར་བའི་འདབ་
མའི་རྣམ་པ་རྣམས་ལ་གྲོང་ཁྱེར་བྱེ་བ་བཅུ་གཉིས་རེས་བརྒྱན་པའི་དབུས་ན་སླར་་
ཡང་གངས་རིས་བཅད་པའི་ར་བ་ལྟ་བུར་བྱས་པ་དེའི་དབུས་ན་ཀཱ་ལ་པའི་གྲོང་་་
ཁྱེར་ཆེན་པོ་དང་དཔལ་དུས་ཀྱི་འཁོར་ལོའི་བློས་བསླངས་ཆེན་པོ་དང་བཅས་པ་་་
བསྡོམས་པས་གྲོང་ཁྱེར་བྱེ་བ་དགུ་བཅུ་རྩ་དྲུག་དང་བཅས་པའི་མངའ་བདག་་་་་་
རྒྱལ་པོ་ཟླ་བས་བྱིན་པས་མཛད་པའི་ཚེ། ལྷོ་ཕྱོགས་ཀྱི་ཡུལ་མེ་ཏོག་ཀུན་ཏུ་རྒྱས་
པ་བྱ་བ་འབྱོར་བ་རྒྱ་ཆེ་བ་མི་ཁྱིམ་འབུམ་ཕྲག་བཅུས་བསྐོར་བའི་དབུས་ན་མི་་་་་
འཇིགས་རྒྱས་པ་བྱ་བའི་ཕོ་བྲང་ཆེན་པོ་ན། རྒྱལ་པོ་ཀླུའི་དབང་ཕྱུག་དང་བཙུན་
མོ་ཟླ་འོད་མ་གཉིས་ལ་སྲས་བལྟམས་མ་ཐག་འོད་ཟེར་ཆེན་པོ་རྡོ་རྗེ་ལྟ་བུས་ཕོ་་་་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བྲང་ཁྱབ་པས། སྲས་ཀྱི་མཚན་རྡོ་རྗེའི་གཙུག་ཕུད་དུ་གསོལ། ཆེར་སྐྱེས་པ་ན་
རྩལ་དང་བརྟག་པ་ཐམས་ཅད་ལ་མཁས་པར་གྱུར་ཏོ། །ཕོ་བྲང་གི་ལྷོ་ཕྱོགས་ན་
འཛོ་ཀིའི་འཇག་ཁྱིམ་ལ་གནས་པའི་ཀླ་ཀློའི་མི་ཁྱིམ་སུམ་སྟོང་ཙམ་གནས་པ་་་་་་
རྣམས་དང་པོ་ཆོས་རྒྱལ་ཟླ་བཟང་སོགས་ཀྱི་བཀས་ངེས་པ་ལ་གནས་ཤིང་གསང་་་
སྔགས་སྤྱོད་པའི་བཀའ་བྱུང་ཡང་། དེ་སྐབས་དབང་ཕྱུག་གི་གཞུང་འཛིན་པ་
མང་པོ་བྱུང་བ་རྣམས་ལ་དཔུང་གི་སྦྱོར་བ་བཤམས་ཏེ་ཡུལ་དེར་ལྷ་མ་ཡིན་གྱི་་་་་
སྤྲུལ་པ་མི་སྟོང་ཙམ་དང་ལོག་སྨོན་ལྡན་པའི་མི་མང་པོ་ཡོད་པ་རྣམས་བསད་དེ་་་་
ཐམས་ཅད་དབང་དུ་བསྡུས་པ་དང༌། ཀ་ལ་པའི་གྲོང་ཁྱེར་ཆེན་པོའི་དབུས་ན་
ཆོས་རྒྱལ་ཟླ་བས་བྱིན་བྱ་བ་ཐུགས་རྗེ་ཆེན་པོའི་སྤྲུལ་པ་ཡེ་ཤེས་རང་སྣང་གི་་་་་་
གཟུགས་སུ་ཤར་བ་མཐུ་སྟོབས་རྨད་དུ་བྱུང་བ་བཞུགས་པ་དེ་ཉིད་ཀྱི་གཏམ་དེ་་་་
གསན་ནས་ཕོ་ཉ་མངགས་ཏེ་རྒྱལ་བུ་དེ་ཉིད་བཀུག་ནས་བསྔགས་པར་མཛད།
སླར་ཡང་ལྷོ་ཕྱོགས་ཀྱི་ཉེ་འདབ་ན་ཕྱི་རོལ་བའི་ལྟ་བ་འཛིན་པའི་དྲང་སྲོང་མུ་་་་་
ཁྱུད་ཅན་ལ་སོགས་པ་ཐུལ་ཅིག་པར་བཀས་བསྐུལ་བ་དང༌། རྒྱལ་བུས་འཁོར་
ལོའི་དབྱིབས་ཅན་གྱི་འཁྲུལ་འཁོར་ཞོན་པའི་དཔུང་ངོ་མཚར་བ་མང་པོ་དང་་་་་་
བཅས་ཏེ་ནམ་མཁའི་ལམ་ནས་དྲང་སྲོང་གི་གན་དུ་སོང་སྟེ་དབྱུག་ཏོའི་ཆར་ཕབ་་
པས། དྲང་སྲོང་རྣམས་སྐྲག་སྟེ་བཀའ་བཞིན་བགྱིད་པར་ཁས་བླངས། རྒྱལ་བུས་
ཀྱང་མི་རྟག་པ་དང་བདེན་གཉིས་ལས་བརྩམས་པའི་གཏམ་གྱིས་དྲང་སྲོང་རྣམས་
སྤྲོ་བ་བསྐྱེད་དེ། རྒྱལ་པོའི་དྲུང་དུ་ཁྲིད་པ་དང༌། ཆོས་རྒྱལ་ཆེན་པོས་དྲང་སྲོང་
རྣམས་དཔལ་དུས་ཀྱི་འཁོར་ལོའི་དཀྱིལ་འཁོར་དུ་དབང་བསྐུར་བྱིན་གྱིས་་་་་་་
བརླབས་པས་ཡན་ལག་དྲུག་གི་གནད་ཐམས་ཅད་རྟོགས་ཏེ་རྣལ་འབྱོར་ཆེན་པོར་
གྱུར་ཏོ། །དེར་རྒྱལ་པོ་རྡོ་རྗེའི་གཙུག་ཕུད་བློན་པོ་བརྒྱད་བཙུན་མོ་དྲུག་འཁོར་
བཅུ་དྲུག་དང་བཅས་པ་ལ་ཆོས་རྒྱལ་ཟླ་བས་བྱིན་པས་དཔལ་དུས་ཀྱི་འཁོར་ལོའི་་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
དཀྱིལ་འཁོར་དུ་དབང་བསྐུར། རྒྱུད་ཐམས་ཅད་གཏད་ཅིང་དབུགས་དབྱུང་
ནས། བདེན་དོན་ཕྱོགས་དང་ཟུང་གིས་ལྷག་པའི་དཔལ་གཉིས་སུ་མེད་པའི་རྒྱུད་
སྡེ་འདིའི་དོན་ཚུལ་བཞིན་ཉམས་སུ་ལོངས་ལ་གཞན་ཡང་ཤོད་ཅིག་གསུངས་ནས་
བྱིན་གྱིས་བརླབས། དེར་རྒྱལ་བུས་ཀྱང་རང་གི་ཕོ་བྲང་དུ་ཕྱིན་ནས་རྩེ་གཅིག་ཏུ་
བརྩོན་པས་ལོ་དྲུག་ནས་རྒྱལ་བུ་རང་དང་བཙུན་མོ་དྲུག་བློན་པོ་བརྒྱད་དེ་བཅུ་་་་
བཞི་པོ་མཆོག་གི་དངོས་གྲུབ་ཐོབ་ནས་རྨད་བྱུང་ལོངས་སྤྱོད་རྫོགས་པའི་གདངས་
ལ་སྤྲུལ་པའི་སྒྲ་སྙན་སྣ་ཚོགས་འཁྲོལ་བའི་རང་བཞིན་དུ་གྱུར་ནས། རྒྱལ་བུས་ལྷོ་
ཕྱོགས་ཀྱི་འགྲོ་བ་བྱེ་བ་ཕྲག་གཅིག་མ་སྨིན་གྱི་བར་དུ་གཟུགས་སྐུ་མི་གཡོ་བར་་་་་་
དམ་བཅས་ནས་ཡུལ་དེའི་སྐྱེ་བོ་ཕོ་མོ་འབུམ་ཕྲག་དྲུག་དང་ཉི་ཁྲིར་གདམས་པས་་
ཀུན་རྟོགས་པ་རྒྱ་ཆེན་པོ་དང་ལྡན་པར་གྱུར། ཡུལ་དེའི་ལྷོ་ནུབ་ན་གྲོང་ཁྱེར་ཉི་
མའི་འོད་ཅན་བྱ་བ་དེར་བྱོན། ཡུལ་དེའི་རྒྱལ་པོ་འཇིགས་མེད་བྱ་བས་ཞབས་ལ་
གཏུགས། རྒྱལ་པོ་འཁོར་བརྒྱད་ཁྲིར་བཅས་པ་རྣམས་ལ་གདམས་པ་གནང་བས་
ཀུན་ཀྱང་དཔལ་དང་པོ་སངས་རྒྱས་ཀྱི་ས་ལ་མངའ་བརྙེས། ཡུལ་དེར་ཧ་ར་ཙམ་
པ་ཀ་ཞེས་པའི་བྲག་རི་ཆེན་པོ་ལ་གནས་པའི་གནོད་སྦྱིན་དམ་ལ་བཏགས་ཤིང་དེ་
སྦྱིན་བདག་བྱས་ནས། དཔལ་དུས་ཀྱི་འཁོར་ལོའི་དཀྱིལ་འཁོར་བློས་བསླངས་
བཞེངས་ཤིང་རབ་ཏུ་གནས། ལྷོ་ཕྱོགས་མ་ལ་ཡའི་ནགས་དང་ཉེ་བར་གྲོང་ཁྱེར་
ཧྥེ་རི་ཀ་བྱ་བར་དུག་སྦྲུལ་གྱི་འཇིགས་པ་ཡོད་པའི་གནས་དེར་རྒྱལ་བུ་བྱོན་མ་་་་་
ཐག་དུག་སྦྲུལ་རྣམས་ས་འོག་ཏུ་སོང་བས་དེ་རྣམས་ཤིན་ཏུ་དད་པ་དང་། རྒྱལ་
པོས་དེ་རྣམས་ལ་སོ་སོར་ཆོས་བསྟན་པས་རིམ་གྱིས་སྣོད་དུ་རུང་བར་མཛད།
མཐར་ཡུལ་དེའི་ལྷོ་ནུབ་ནས་ཙམ་པ་ཀའི་ཚལ་བྱ་བའི་ཐང་ཆེན་པོར། ཡུལ་དེའི་
སྐྱེ་བོ་ཕོ་མོ་སུམ་འབུམ་བཞི་སྟོང་ལྷག་འདུས་པའི་དབུས་སུ། རྡོ་རྗེའི་མགུར་དང་
བཅས་པའི་དཔལ་དུས་ཀྱི་འཁོར་ལོ་ལས་བརྩམས་པའི་མན་ངག་བསྟན་པས་དེ་་་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཐམས་ཅད་དངོས་གྲུབ་སྣ་རེ་མ་ཐོབ་པ་དང་། ཡེ་ཤེས་ཁྱད་པར་ཅན་རྒྱུད་ལ་མ་
སྐྱེས་པ་གཅིག་ཀྱང་མ་བྱུང་། མཐར་རང་གི་ཕོ་བྲང་དུ་བྱོན་ནས་སྤྲུལ་པའི་སྲས་
དྲུག་གི་ནང་ཚན་མི་ཐུབ་ཟླ་བ་བྱ་བར་སྲིད་གཏད་ནས་ཚོགས་ཀྱི་འཁོར་ལོ་མཛད་
དེ། རྒྱལ་པོའི་ཐུགས་ཀ་ནས་དཔལ་དུས་ཀྱི་འཁོར་ལོའི་དཀྱིལ་འཁོར་སྣང་ལ་
རང་བཞིན་མེད་པ་བསྟན་ནས་རྡོ་རྗེའི་གླུ་བླངས་ཤིང་། རང་གི་འཁོར་ཕོ་མོ་
བརྒྱད་ཅུ་ཙམ་དེ་ཁོ་ན་ཉིད་རྟོགས་པས་འདུལ་བའི་ཆེད་དུ། ཆོས་དབྱིངས་རོ་
གཅིག་གཉིས་སུ་མི་ཕྱེད་ཅིང་། །བདེན་འཛིན་འཁོར་བའི་རང་བཞིན་ཡེ་སྟོང་
གཉིས། །རོ་གཅིག་དབྱེར་མེད་སེམས་ལ་གནས་པའི་རྒྱུ། །དྲི་མེད་བདེ་ཆེན་
རིགས་པའི་འཕྲུལ་གྱིས་ཕྱེ། །འཁོར་འདུས་ཐམས་ཅད་རྫུན་དང་རྨི་ལམ་ལ། །
རེག་བཅས་སྣང་བའི་དངོས་ཞེན་དང་བྲལ་ཡང་། །སྟོང་གཟུགས་བདེ་བ་ཆེན་
པོར་བསྡོམས་པ་ཡིས། །སྐུ་གསུམ་འཆི་མེད་ལམ་བཟང་འདི་འདྲ་རྙེད། །ཅེས་པ་
ལ་སོགས་པའི་མགུར་གསུངས་པས། འཁོར་ཐམས་ཅད་ཀྱི་བདེ་ཆེན་དེ་ཉིད་ཀྱི་
ལམ་མཐོང་ནས་ཆེད་དུ་བརྗོད་པ་ན། རྒྱལ་པོའི་ཐུགས་ཀའི་དཀྱིལ་འཁོར་གྱི་
འདོད་ཡོན་དྲུག་གི་ལྷ་མོར་བཙུན་མོ་དྲུག་ཐིམ། དཔའ་བོ་འོད་དཔག་མེད་
སོགས་ལ་བློན་པོ་བདུན་འཁོར་གྱི་སློབ་མ་བཅུ་དྲུག་སྟེ་ཉེར་གསུམ་པོ་ཐིམ་སྟེ།
མཐར་རྒྱལ་པོ་ཡབ་ཡུམ་གཙོ་བོ་ཡབ་ཡུམ་ལ་ཐིམ་པས་དཀྱིལ་འཁོར་བའི་ཚོགས་་་
དང་བཅས་པས་རྒྱལ་པོ་རྡོ་རྗེའི་གཙུག་ཕུད་གཙོ་འཁོར་སོ་གཅིག་པོ་མི་སྣང་བར་
གྱུར་ཏོ། །རྒྱལ་ཐབས་སུ་ཝ་རྣ་ཡི་སྒོ་ངའི་དབུས། །གཉིས་མེད་དང་པོའི་སངས་
རྒྱས་དགོངས་པའི་རྩལ། །རབ་རྫོགས་སྲིད་ཞིའི་གནམ་འཕང་གཅོད་པའི་བྱས། །
ཟུང་འཇུག་སུམ་རྩེན་གནས་ན་ཟློས་གར་བསྒྱུར། །ཞེས་རོང་བོ་མཁས་གྲུབ་ཆེན་
པོའི་རྣམ་པར་ཐར་བ་དཔག་བསམ་ལྗོན་པ་ལས་རྡོ་རྗེའི་གཙུག་ཕུད་ཀྱི་ཡལ་་་་་་
འདབ་སྟེ་གསུམ་པའོ། །



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
༤. རྒྱལ་བུ་ཟླ་མཛེས་ཀྱི་ཡལ་འདབ།
རིགས་རུས་འཆི་མེད་དགའ་བའི་ཚལ་ཡངས་ནས། །གཟུགས་འབྱོར་དུ་ཀུ་
ལ་ཡི་གོས་བཟང་གིས། །ཡོན་ཏན་མཛེས་ལྡེམ་ཤ་ཚུགས་སྒྲིབ་མིན་པའི། །རྒྱན་
ལྡན་འདི་ཀོ་སྔོན་མེད་མི་ཡི་སྲས། །དེ་ཡང་སྔོན་ཀོའུ་ཤམྦྷི་ན་རྒྱལ་པོ་འོད་ཟེར་
དཔལ་དང་བཙུན་མོ་ལེགས་ལྡན་མ་གཉིས་ཀྱི་སྲས་རྒྱལ་སྲིད་སྐྱོང་དང་། མ་
ཆགས་པ་བྱ་བ་གཉིས་ཡོད་དེ། མ་ཆགས་པ་དེ་ནི་བློ་གྲོས་དང་རིགས་ཕུན་སུམ་
ཚོགས་པ་འཇམ་ཞིང་དེས་པ་ཁྱད་པར་འཕགས་པའི་ཡོན་ཏན་དུ་མ་དང་ལྡན་པ་་
ལ། དེ་ཉིད་ཀྱི་ན་ཟླ་ཁྱེའུ་སྟོང་ཕྲག་བཅུ་གཉིས་དང་ལྷན་ཅིག་ཏུ་ཆོས་ལྡན་གྱི་རྩེ་
བས་ཉིན་རེ་བཞིན་དུས་འདའ་བ་ལ། དེའི་ཚེ་ཀོའུ་ཤམ་བྷི་བའི་ཉེ་འཁོར་ན་རི་
བྲག་གི་གྲོང་ཞིག་ན་རྒྱལ་ཕྲན་འོད་ཟེར་ལྡན་དང་བཙུན་མོ་ཕྲེང་ལྡན་མ་གཉིས་ལ་
སྲས་ཟླ་འོད་དང་། ཟླ་མཛེས་དང༌། དབྱིག་བྱིན་ཏེ་གསུམ། སྲས་མོ་ཡིད་འོང་མ་
དང་སྔོ་བསངས་ཅན་ཏེ་མིང་སྲིང་ལྔ་ཡོད་པ་ལས། ཁྱེའུ་ཟླ་མཛེས་དང༌། སྲིང་མོ་
ཡིད་འོང་མ་གཉིས་གཟུགས་མཛེས་ཤིང་སྤྱོད་ལམ་དལ་བ། ཡིད་གཞུངས་ཤིང་
དམན་པ་ལ་ལྷག་པར་བརྩེ་བས་ཀུན་གྱི་ཡིད་དུ་འོང་བར་གྱུར་ཏོ། །དུས་ཅི་ཞིག་
གི་ཚེ་ཁྱེའུ་ཟླ་མཛེས་ཀོའུ་ཤམ་བྷིའི་གྲོང་དུ་སོང་བས་རྒྱལ་བུ་མ་ཆགས་པ་དང་་་་་་
མཇལ་ཏེ། སྔོན་གྱི་བག་ཆགས་ཀྱིས་ཤིན་ཏུ་མཛའ་ཞིང་ཐུགས་མཐུན་པར་གྱུར་
ལ། རྒྱལ་པོ་འོད་ཟེར་དཔལ་ཡབ་ཡུམ་དང་སྲས་རྒྱལ་སྲིད་སྐྱོང་རྣམས་ཀྱང་དེ་
དང་ལྷན་ཅིག་བློ་མཐུན་ལ་སྙིང་ཉེ་བར་གྱུར་པ་ན། སྐབས་ཤིག་རྒྱལ་སྲིད་སྐྱོང་དེ་
ཉིད་རྒྱལ་བུ་མ་ཆགས་པ་སྐྱེད་མོས་ཚལ་དུ་ཁྱེའུ་རྣམས་དང་རྩེ་བའི་དྲུང་དུ་སོང་་་
བ་དང༌། མ་ཆགས་པས་རང་གི་གཅེན་དང་གྲོགས་ཁྱེའུ་སྟོང་ཕྲག་བཅུ་གཉིས་ལ་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མི་རྟག་པ་དང་ལྡན་པའི་ཆོས་བབ་མ་བསྟན་ཅིང༌། མཐར་རང་གི་གྲོགས་པོ་ཟླ་
མཛེས་ཀྱི་ལག་པར་འཇུས་ནས་འདི་སྐད་གསུངས། ཨེ་མ་བདག་ལ་བལྟོས་པའི་
ཁྱེའུ་རྣམས། །མི་ལུས་མཐོན་པོར་སྐྱེས་ཏེ་དགའ་དགའ་འདྲ། །ཟ་མ་ཞག་དང་ཟླ་
བས་ལོ་བསགས་ཏེ། །ལན་ཅིག་འཆི་བདག་སད་ཀྱིས་ཁྱེར་ཏ་རེ། །ནམ་ཞིག་བད་
དེས་བཅོམ་པར་མ་གྱུར་བར། །འོག་མིན་སྟུག་པོ་བཀོད་པའི་མེ་ཏོག་ལྟར། །རྟག་
ཏུ་ཁ་ཏོག་བཀྲ་བ་མ་ཉམས་པར། །བཙན་ས་ལོངས་ཡོད་སྐབས་སུ་བཟུང་བར་
རན། །གསུངས་པས་ཁྱེའུ་རྣམས་ཀྱང་རྒྱུད་ལ་མི་རྟག་པ་བསྐྱེད་ཅིང་ལྷག་པར་ཟླ་
མཛེས་ཀྱིས་སྔོན་གྱི་དམ་བཅའ་རྗེས་སུ་དྲན་ནས་མི་གཡོ་བའི་ཏིང་ངེ་འཛིན་ཐོབ་་
བོ། །དེའི་སང་བླ་མ་ཆགས་པ་མེད་པའི་དྲུང་དུ་རྒྱལ་བུ་མ་ཆགས་པ་རབ་ཏུ་བྱུང་།
གཅེན་རྒྱལ་སྲིད་སྐྱོང་གིས་རྒྱལ་བུ་ཟླ་མཛེས་ཀྱི་སྲིང་མོ་སྒྲོལ་མའི་སྤྲུལ་པ་ཡིད་འོང་
མ་དེ་ཉིད་ཁབ་ཏུ་བཞེས་ནས་རྒྱལ་སྲིད་བསྐྱངས། མ་ཆགས་པས་བླ་མ་ཆགས་
མེད་རིན་པོ་ཆེའི་དྲུང་དུ་ལོ་མའི་སྐྱིལ་བུར་ལོ་སུམ་ཅུ་རྩ་དགུའི་བར་དུ་རྒྱུན་ཆད་་་
མེད་པར་འགྲོ་དོན་མཛད། ཁྱེའུ་ཟླ་མཛེས་ཀྱང་བླ་མ་ཆགས་པ་མེད་པའི་དྲུང་དུ་
རབ་ཏུ་བྱུང༌། དེའི་འཁོར་དུ་ལོ་སོ་དགུར་ཏིང་ངེ་འཛིན་ལ་བརྩོན་པར་གྱུར་ཏོ། །
དེའི་ཚེ་བླ་མ་ཆགས་མེད་པ་དང་རྒྱལ་བུ་ཆགས་མེད་གཉིས་ཀྱི་ཆོས་ཀྱི་གླེང་མོལ་་་་
མང་དུ་མཛད་ཅིང༌། ཁྱད་པར་བླ་མའི་ཞལ་ནས། སྲས་ཀྱི་སྙིང་པོ་ཆགས་པ་མེད།།
བདག་གིས་རབ་བྱུང་མགོན་པོར་གྱུར། །དེ་བཞིན་ཁྱེའུ་སྟོང་བཅུ་གཉིས། །ལྔ་
བདོ་སྙིགས་མ་མ་རུངས་ཚེ། ། ཁྱོད་ཀྱིས་སྲིད་ཞིའི་འགྲོ་བ་སྐྱོངས། །མཐའ་འཁོབ་
ཡུལ་གྱི་དབུས་སུ་བྱེད། །རིན་ཆེན་ཕྲེང་བ་བསྟན་པའི་དཔལ། །ནོར་བུ་བརྩེགས་
པ་བཞིན་དུ་སྐྱོངས། །ས་བཅུའི་མགོན་པོ་འཇམ་པའི་དཔལ། །བསྟན་པ་རིན་
ཆེན་གསལ་བར་བྱེད། །ས་བཅུའི་དབང་ཕྱུག་སྤྱན་རས་གཟིགས། །བསྟན་པའི་
རྒྱལ་མཚན་འཛིན་པར་བྱེད། །ས་བཅུའི་དབང་ཕྱུག་རྡོ་རྗེ་འཛིན། །ཚུལ་ཁྲིམས་
52



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
མེ་ལྕེ་རབ་འབར་ཏེ། །འཆལ་བའི་བུད་ཤིང་བསྲེགས་པར་བྱེད། །ཅེས་གསུངས་
ཤིང་། མཐར་བྱང་ཆུབ་དཔལ་ནས་རབ་བཟུང་སྟེ། །གསུམ་ལས་སྟོང་ཕྲག་བཅུ་
གཉིས་དང་། །བརྒྱད་ཁྲི་ཐམ་པ་མཆོག་ཏུ་འཕེལ། །ཞེས་སོགས་གསུངས་པའི་
མཐར། རྒྱལ་སྲས་ཆགས་པ་མེད་པས། བླ་མའི་དྲུང་དུ་སྨོན་ལམ་བཏབ་པ་མཛད་
ནས། ཟླ་མཛེས་ཀྱི་དྲུང་དུ་བྱོན་ནས་འདི་སྐད་དུ། ཨེ་མ་བདག་ལ་རྟག་ཏུ་བརྩེ་
བའི་གྲོགས། །རྒྱུ་འབྲས་སྨོན་ལམ་ལྷན་ཅིག་དུས་གསུམ་དུ། །འཛོམས་པས་སྐྱེ་བ་
ཀུན་ཏུ་མོས་དོན་ཀུན། །སྒྲུབ་བྱེད་སྙིང་གི་གྲོགས་པོ་མ་ལགས་སམ། །སྔོན་ཚེ་དམ་
བཅའི་འབྲས་ལྟར་མ་ཉམས་ཀུན། །དྲངས་ཕྱིར་སྙིང་སྟོབས་བཙན་པོའི་གོ་གྱོན་
ལ། །མཐའ་མེད་འགྲོ་ལ་གང་འཚམས་སྣ་ཚོགས་ཀྱིས། །རྟག་ཏུ་གཡེལ་མེད་
སྐྱོངས་ཤིག་ཟླ་བ་མཛེས། །ཇི་ལྟར་ཉིན་མོའི་དཀྱིལ་འཁོར་ནུབ་རིར་གཞོལ། །ཟླ་
དཀྱིལ་ཤར་རིར་འཆར་བས་ཀུན་གསལ་བཞིན། །ང་ནི་རེ་ཞིག་བདེ་བ་ཅན་དུ་
འགྲོ། །ཟླ་མཛེས་ལོ་གསུམ་འགྲོ་དོན་རྗེས་སུ་སྐྱོངས། །དེ་ནས་སྐྱེ་བ་ཀུན་ཏུ་འབྲལ་
མེད་ཅིང་། །ལྷག་པར་གངས་རིའི་ཁྲོད་དུ་བདག་འདུས་ཏེ། །ཆོས་སྲིད་སྣ་ཚོགས་
འཕྲུལ་གྱི་ཁ་ལོ་བ། །མ་དག་ཡིད་ཀྱི་ཤིང་རྟ་བསྐྱོད་པར་འཚལ། །གསུངས་ནས་
ཆགས་མེད་དེ་ཉིད་བདེ་བ་ཅན་དུ་འཕོ་བ་བཏབ་སྟེ་འདས་སོ། །དེར་ཟླ་མཛེས་
ཀྱིས་རང་གི་སྲིང་མོ་དང་རྒྱལ་སྲིད་སྐྱོང་གཉིས་ཀྱི་གན་དུ་སོང་སྟེ་ཆོས་བསྟན་པས།
རྒྱལ་སྲིད་སྐྱོང་འཁོར་དང་བཅས་པས་སྤྱན་རས་གཟིགས་ཀྱི་ལྷ་ཁང་བཞེངས།
ཡིད་འོང་མས་སྒྲོལ་མ་བརྒྱ་རྩ་བརྒྱད་ཀྱི་ལྷ་ཁང་བཞེངས་པས་ཟླ་མཛེས་ཀྱིས་རབ་
ཏུ་གནས་ཤིང་བྱིན་རླབས་མཛད། ཡུལ་དེའི་རི་དྭགས་རྣམས་ལ་བཙུན་མོ་ཡིད་
འོང་མས་མི་འཇིགས་པ་བྱིན་པའི་བཀར་བཏགས། དེའི་ཚེ་བླ་མ་ཆགས་པ་མེད་
པའི་ཞལ་ནས། སྔོན་ཚེ་སྐྱེ་བ་མང་པོ་རུ། །དག་དང་མ་དག་སྐྱེ་བ་ནི། །དཔག་
མེད་བླངས་ཀྱང་སེམས་ཀྱི་གཞི། །བྱང་སེམས་མཆོག་ལས་མ་གཡོས་ཁྱོད། །འདི་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ནས་མ་གཱ་དྷཱ་རུ་སོང༌། །མུ་སྟེགས་འདུལ་ཞིང་དམ་ཆོས་སྟོན། །ལས་ལྡན་མང་པོ་
ལྷུང་ཏ་རེ། །དེ་རྣམས་གསལ་བའི་མིག་བྱིན་ཅིག །དུས་ཕྱིས་ཁ་བའི་ནགས་ཁྲོད་
དུ། །སྨིན་ཅིང་གྲོལ་བར་བྱིན་གྱིས་རློབས། །ཞེས་གསུངས་པ་དང་། ཟླ་མཛེས་
ཀྱིས་མ་གཱ་དྷཱར་ཕྱིན་པ་དང་། བྲམ་ཟེ་དང་མུ་སྟེགས་མང་པོས་དུས་སྟོན་བྱེད་པ་
དང་འཛོམ། དེའི་ཚེ་ཟླ་མཛེས་ཀྱིས་སྤྱན་རས་གཟིགས་ལ་གསོལ་བ་བཏབ་པས།
མུ་སྟེགས་ཀྱི་ལྷ་དབང་ཕྱུག་ཨུ་མར་བཅས་པ་དངོས་སུ་འོང་ནས་ཀུན་གྱིས་མཐོང་་
སར་ཟླ་མཛེས་ལ་ཕྱག་བྱས། ལྷ་མོ་ཙཎྜི་ཀས་གདན་བཤམ་པ་ལ་ཟླ་མཛེས་འདུག་
པ་དང༌། དབང་ཕྱུག་གིས། འཕགས་པ་ཐུགས་རྗེས་ཀུན་ལ་བརྩེ། །མཐའ་ཡས་
འགྲོ་བ་ཀུན་གྱི་དཔལ། །ལྷ་ཡི་ཡང་ལྷ་སྤྱན་རས་གཟིགས། །གཉིས་མེད་ཁྱོད་ལ་
ཕྱག་འཚལ་ལོ། །སྒྲིབ་པའི་རང་བཞིན་བྲམ་ཟེ་ལ། །དམ་པའི་ཆོས་ཀྱི་ཆར་
འབེབས་མཛོད། །བདག་ཅག་རྣམས་ཀྱང་མགོན་ཁྱོད་ཀྱི། །བཀའ་བཞིན་རྟག་ཏུ་
བསྒྲུབ་ལ་བརྩོན། །ཟེར་བ་དང༌། མུ་སྟེགས་དང་བྲམ་ཟེ་ཐམས་ཅད་ཀྱིས་ཕྱག་
འཚལ་ཏེ། ཟླ་མཛེས་ཀྱི་ཞལ་ལ་བལྟ་ཞིང་མདུན་དུ་འདུག་པ་ན། ཟླ་མཛེས་ཀྱི་
ཞལ་ནས། ལྷ་ཡི་སྡེ་དཔོན་དབང་ཕྱུག་བཅས། །ཨུ་མ་ཙནྡྲི་ཀ་ལ་སོགས། །ལྷ་དང་
ལྟ་ལོག་བྲམ་ཟེ་རྣམས། །གུས་པའི་ཡིད་ཀྱིས་ང་ལ་ཉོན། །འཚེ་བ་ཆོས་སུ་མ་སྨྲ་
ཞིག །མཐའ་མེད་འཁོར་བར་རྟག་འཁྱམས་པས། །འགྲོ་ཀུན་ཕ་མ་ཁོ་ན་སྟེ། །ཕ་
མ་བསད་ཅིང་ཟ་བ་ལ། །ཐར་བ་བདེ་འདོད་མ་སྨྲ་ཞིག །ཚུལ་ཁྲིམས་ཡོན་ཏན་
ཀུན་གྱི་གཞི། །བདེ་བ་ཐམས་ཅད་དེ་ལས་འབྱུང༌། །འདོད་པ་ལམ་སློངས་མི་ཤེས་
པས། །འདོད་ཆགས་ཆོས་སུ་མ་སྨྲ་ཞིག །རྨོངས་པས་འདི་ཕྱིའི་དོན་ཀུན་བསྒྲིབས།
ཉེས་བརྒྱའི་རྩ་བ་གཏི་མུག་སྟེ། །ལེགས་ལམ་ཀུན་འཇོམས་འདི་ཉིད་ཕྱིར། །གཏི་
མུག་ཆོས་སུ་མ་སྨྲ་ཞིག །བྱམས་པའི་ཡོན་ཏན་མ་ལུས་འཐོབ། །ཚུལ་ཁྲིམས་ལྡན་
པ་འདི་ཕྱིར་དགེ །ཤེས་རབ་མིག་འདིས་ཀུན་བསལ་བར། །ཆོས་ཉིད་བྱ་བ་འདི་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ཡིན་ནོ། །དེ་བས་དཀོན་མཆོག་གསུམ་པོ་ལ། །སྐྱབས་སུ་སོང་ལ་འཚེ་བ་སྤོང་། །
རྣམ་དག་ཆོས་ལྡན་ཁྲིམས་ལ་སྤྱོད། །དབྱེར་མེད་དེ་ཉིད་དོན་ལ་རྟོག །འདི་ཕྱིར་
དགེ་ཞིང་དོན་ཀུན་འགྲུབ། །སེམས་ཅན་ཀུན་ལ་སྲོག་ཉིད་གཅེས། །སྲོག་གཅོད་
འབྲས་བུ་ཚེ་ཐུང་ཞིང་། །སླར་ཡང་རང་ལ་སྨིན་པ་ན། །འཁོར་བར་སྡུག་བསྔལ་
འཁོར་ལོ་བསྐོར། །དུག་གསུམ་འདི་ལ་གོམས་པའི་མཐུས། །ཐོག་མ་མེད་ནས་ད་
བར་འཁྱམས། །དུག་ལ་དུག་ཤེས་སྤོང་བ་ནི། །མྱ་ངན་མཚོ་ལས་སྒྲོལ་བའི་གཞི། །
དེ་བས་སྨྲས་པའི་དོན་ལ་དཔྱོད། །ཚུལ་བཞིན་བརྩོན་ཅིག་ལྷ་མི་རྣམས། །
གསུངས་པས་ལྷ་རྣམས་ཀྱིས་མེ་ཏོག་གི་ཆར་ཕབས། བྲམ་ཟེ་དང་མུ་སྟེགས་
རྣམས་ཀྱང་ནང་བ་ལ་བཙུད། ཆོས་གཞིས་ཉམས་པ་རྣམས་གསོས་ནས། ཟླ་
མཛེས་དེར་ལོ་གསུམ་ཙམ་བཞུགས་ཏེ་འགྲོ་བ་མང་པོ་གྲོལ་བར་མཛད་ནས་མྱ་་་་་
ངན་ལས་འདས་སོ། །པུན་རི་ཀ་འཛིན་པའི་ཐུགས་རྗེའི་གར། །མཐའ་ཀླས་
སྣང་བའི་དབུས་ན་ཆུ་ཤེལ་དབང་། །བསྟན་འགྲོའི་ཀུ་མུད་འཛུམ་དང་ལྷན་
ཅིག་པར། །ཕན་བདེའི་ག་བུར་ཐིགས་པ་འབུམ་དུ་འཕྲོ། །ཞེས་རོང་བོ་མཁས་
གྲུབ་ཆེན་པོའི་རྣམ་པར་ཐར་པ་དཔག་བསམ་ལྗོན་པ་ལས་ཟླ་མཛེས་ཀྱི་ཡལ་་་་་་
འདབ་སྟེ་བཞི་པའོ། །
༥ བྲམ་ཟེ་དཔལ་འཛིན་གྱི་ཡལ་འདབ།
རྙོག་བཅས་འཁོར་བའི་གནས་ལ་རྟེན་བཅས་ཀྱང༌། །དུག་གསུམ་དྲི་མས་
དབེན་པའི་འདབ་སྟོང་ཅན། །ལེགས་ཚོགས་སྦྲང་རྩིའི་ཟིལ་བ་རྟག་སྤྲོ་བས། །
འཕགས་ཡུལ་འཆི་མེད་གནས་ནས་ལྡིང་གར་བསྒྱུར། །དེ་ཡང་སྔོན་ཡུལ་ཡངས་
པ་ཅན་བྱ་བ་ན་བྲམ་ཟེ་དཔལ་འཛིན་བྱ་བ་ཕྱུག་ཅིང་ནོར་མང་བས་སྡེ་དཔོན་ལྟ་་་
5



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
བུར་བསྟོད་ཅིང་། རིག་གནས་ཐམས་ཅད་ལ་བྱང་བས་ཀུན་གྱི་སློབ་དཔོན་དུ་
གྱུར་པ་ཞིག་ཡོད་དེ་བྲམ་ཟེ་དེ་ལ་ཆུང་མ་འོད་མཛེས་བྱ་བ་མཛེས་ཤིང་རིག་་་་་
གནས་སོགས་ལ་ཆེར་བྱང་བ་གཅིག་ཡོད་དེ། དེ་གཉིས་ལ་བུ་འཇིགས་སྦྱིན་དང་
ཉེ་མཛེས་གཉིས། བུ་མོ་རིག་བྱེད་མ་བྱ་བ་གསུམ་ཡོད་པའི་བུ་མོ་དེ་ནི་གཞན་
ལས་ཀྱང་འཕགས་པའི་ཡོན་ཏན་དུ་མ་དང་ལྡན་ནོ། །དེའི་ཡུལ་དེའི་རྒྱལ་པོ་
དགའ་རབ་བྱ་བ་ལ་བུ་དགའ་བའི་དཔལ་དང་ཀུན་ཏུ་དགའ་གཉིས་ཡོད་པ་ལ།
བླ་མཆོད་ཀྱང་ཕྱི་ནང་གཉིས་ཀ་ཡོད་པ་ལ་སྲས་ཀུན་ཏུ་དགའ་དེས་ཐབས་སྣ་་་་་་
ཚོགས་ཀྱི་སྒོ་ནས་མུ་སྟེགས་ཀྱི་བླ་མཆོད་ལྔ་བརྒྱ་པོ་བསྐྲད་དེ། ཡུལ་དེར་ནང་པའི་
བསྟན་པ་དར་བར་མཛད་དོ། །དེའི་ཚེ་ནང་པའི་བླ་མཆོད་རྣམས་ཀྱི་དབུས་ན་བླ་
མ་འོད་ཟེར་སྙིང་པོ་བྱ་བ་སྣང་བ་མཐའ་ཡས་ཀྱི་སྤྲུལ་པ་དུས་གསུམ་ཆགས་ཐོགས་
མེད་པ་གཅིག་བཞུགས་པ་དེ་ཉིད་ཀྱིས་ལུང་བསྟན་ནས། རྒྱལ་པོ་དགའ་བའི་
དཔལ་རབ་ཏུ་བྱུང་བ་མཛད། ཀུན་ཏུ་དགའ་རྒྱལ་སྲིད་སྐྱོངས་ཤིག་པར་བཀའ་
སྩལ་པ་བཞིན། ཀུན་ཏུ་དགས་ཡངས་པའི་གྲོང་ཁྱེར་དུ་ལྟད་མོ་ལ་བྱོན་པ་དང་།
དུས་དེའི་ཚེ་བྲམ་ཟེ་དཔལ་འཛིན་གྱིས་རང་གི་བུ་འཇིགས་བྱིན་ཚེ་ཐུང་བར་་་་་་་
མཁྱེན་དེ། བུ་དང་བུ་མོ་རྣམས་ལ་གསུངས་པ། ངས་དཔྱད་པ་ན་འཇིགས་བྱིན་
ལ་ཉེས་དམིགས་འབྱུང་བར་མཐོང་གི་སོ་སོ་ནས་ཐབས་བྱ་བར་རིགས་སོ། །ཞེས་
སྨྲས་པ་དང༌། བུས་ཅི་ཉེས་དྲིས་པ་ན་པི་ཝང་གི་རྒྱུད་ལ་གླུ་འདི་བླངས་སོ། །སྲིད་
རྩེ་ནས་བཟུང་ན་རགས་བར་ཉིད་དུ། །སྣ་ཚོགས་འགྲོ་བ་ཇི་སྙེད་མི་རྟག་བཞི། །
མི་རྟག་བཞི་ནི་འདོད་སྡང་རྨོངས་གསུམ་ཉིད། །དེ་ཡང་དཔྱད་ན་མ་རིག་བདག་
འཛིན་ཉིད། །ཨེ་མ་གཅིག་པུའི་དགྲ་འདི་མ་ཐུལ་བས། །སེམས་ལྡན་ཡོངས་ལ་
དགྲ་བོ་གཅིག་པུས་འཚེ། །འདི་ཐུལ་བརྩན་པོ་ས་རྫོང་བཟུང་ན་དགེ །འཇིགས་
བྱིན་སྔོན་ཚེ་ཤར་གྱི་གྲོང་ཁྱེར་དུ། །སེམས་ཅན་བསད་པའི་ཉེས་པ་བྱུང་ཏ་རེ། །
56



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
འོད་ཟེར་སྙིང་པོའི་དྲུང་དུ་ལ་འུར་སོང་། །བདེ་སྡུག་རང་བཞིན་མེད་པའི་དོན་
ལ་རྟོག །སྐྱབས་གསུམ་བསླུ་བ་མེད་པ་སེམས་སུ་ཆོངས། །ལྷག་པར་སྤྱན་རས་
གཟིགས་ལ་གསོལ་བ་ཐོབས། །རི་བོ་ཏ་ལར་འདབ་མ་རྩ་གཅིག་གྱེས། །དུས་ཕྱིས་
བསིལ་ལྗོངས་འཕགས་པའི་སྲས་སུ་འགྱུར། །ཕྲ་སྦོམ་འདེགས་འཇོག་ཏམ་བུ་ར་
ཡི་རྒྱུད། །སྐྱེ་མེད་ངང་ལས་སྣ་ཚོགས་འཆར་བ་འདི། །འགྲོ་འོང་མེད་ཀྱང་
བཏགས་པ་ཙམ་དུ་ཟད། །ཆོས་ཀྱི་ངོ་བོ་ཕལ་ཆེར་དེ་དང་མཚུངས། །ནམ་མཁའ་
སྒྱུ་མའི་གནས་ལུགས་གོམས་པ་ན། །ཆོས་དབྱིངས་ངེས་པའི་དོན་ཀྱང་དཔེ་དེར་
མཚོན། །ཞེས་གདམས་པས། འཇིགས་བྱིན་མྱུར་བར་འོད་ཟེར་སྙིང་པོའི་དྲུང་དུ་
སོང་། རབ་ཏུ་བྱུང་བས་ཉོན་མོངས་སངས་ནས་པོ་ཊ་ལར་འཕོ་བ་བཏབ་བོ། །
དེའི་ཚེ་དཔལ་འཛིན་ན་རེ། རིག་བྱེད་མ་ཁྱོད་གྲོང་ཁྱེར་དབུས་སུ་སོང་། །ཁྱོད་ནི་
ལྷ་མོ་ཁྲོ་གཉེར་སྤྲུལ་པ་སྟེ། །སྤྱན་རས་གཟིགས་དངོས་རྒྱལ་བུ་ཀུན་ཏུ་དགའ། །
ཁྱོད་ཀྱི་གཏན་གྲོགས་ཡིན་གྱི་དྲུང་དུ་སོང་། །ཆགས་པ་མེད་ཀྱང་ཆགས་པ་ལྟར་
སྣང་གི །འགྲོ་ལ་ཆོས་ཀྱི་དགའ་སྟོན་འགྱེད་ཕྱིར་སོང་། །གསུངས་པ་དང་། རིག་
བྱེད་མས་ཀྱང་། རྒྱན་གྱིས་བརྒྱན་ནས་བྲན་མོ་གཅིག་དང་ལྷན་ཅིག་གྲོང་ཁྱེར་གྱི་
དབུས་སུ་སོང་བ་དང་། རྒྱལ་བུས་མཐོང་ནས། བུ་མོ་འདིའི་མཚན་ལྟས་ཀྱི་རྒྱུད་
ལ་ཡོན་ཏན་རྒྱ་ཆེན་པོ་དང་ལྡན་ངེས་དགོངས་ནས། ཁ་དྲང་པའི་ཕྱིར་གསུངས་
པ། གསེར་མདོག་དམར་སེར་སྐུ་ཅན་མ། །ཧུར་བག་ལྟ་ཞིང་བཞིན་འཛུམ་མ། །
དྲི་མེད་དྲི་བྲལ་དཀར་ངའི་གོས། །ཟངས་མདོག་སེན་མོ་རྣོ་བ་ཅན། །འཇིག་རྟེན་
འཇིག་རྟེན་དྲི་མ་ཅན། །སྐྱོན་མེད་སྐྱོན་གྱིས་དག་པའི་ཕྱིར། །གང་དུ་བདེ་སྤྱོད་
བདེ་བར་གནས། །ཐབས་མེད་ཤེས་རབ་མཁས་དང་བྲལ། །གང་ལ་དེ་ལྡན་དོན་
ཀུན་སྒྲུབས། །དེ་ལྟར་རིག་མ་རིག་བྱེད་མ། །རིག་བྱེད་མས་ཀྱང་ལན་སྨྲས་པ། ཉི་
མ་ཡོད་ན་ཉིན་འགྱུར་ཟླ་བ་འོད་ཟླར་འགྱུར་ཏེ། །གང་ཞིག་ཆུ་ཀླུང་སྐྱེམ་པ་སྐེམ་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བྱེད་དེ་ཡོད་ན། །ཆུ་ཀླུང་མེད་ཅེས་ཀུན་ཏུ་ཀུན་གྱི་དེ་རིགས་འགྱུར། །ལས་ཀྱི་ཆུ་
ཀླུང་སྐེམ་བྱེད་གཉེན་ལྡན་གང་ལྡན་པ། །ཞེས་སྨྲས་པ་ན། རྒྱལ་བུས། གང་ལ་
འོད་ཀྱིས་འོད་ནི་ས་རང་ཅན་ཞེས་བརྗོད། །དེ་མེད་དེ་ལ་ཆུ་ལ་མེ་ཞེས་འགལ་
བར་གྲགས། །དེ་རིགས་སྤྱོད་ལ་ཡོད་ཀྱི་དེ་ཉིད་དེར་འགྲོ་ལ། །མཚུངས་པར་ལྡན་
དང་མ་ལྡན་བག་ཡོད་བསམ་ལྡན་མ། །དེ་ནི་མཁས་དང་ངེས་ཚིག་སྦྱར་བའི་དོན་
ཉིད་དེ། །དེ་ཡང་ཐར་བ་འདོད་པ་ཡོད་ཀྱི་གཞན་དུ་མིན། །ཞེས་སོགས་གསུངས་
ནས། རིག་བྱེད་མ་ནི་རྒྱལ་བུ་དང་ལྷན་ཕོ་བྲང་དུ་བྱོན་པ་དང༌། དཔལ་འཛིན་
གྱིས་ཀྱང་གླང་བོ་མཆེ་བ་དྲུག་དང་ལྡན་པའི་ཤིང་རྟ་རིན་པོ་ཆེ་སྣ་ཚོགས་ཀྱིས་་་་་
བཀང་བ་ཁྲིད་ནས་ཕོ་བྲང་དུ་ཕྱིན་ནས་རང་གི་བུ་མོ་ནོར་དང་བཅས་པ་རྒྱལ་བུ་་་
ལ་ཕུལ་བའི་ཚིག་འདི་ལྟར། སྐྱེ་མང་སྔོན་ནས་རྟག་པར་ལུས་ལོངས་སྤྱོད། །ཞེན་
མེད་ཕུལ་བའི་མཆོད་གནས་ཀུན་ཏུ་དགར། །རིགས་ཀྱི་བུ་མོ་རྒྱན་གྱིས་བརྒྱན་པ་
དང་། །ཅང་ཤེས་ཤིང་རྟ་སྣ་ཚོགས་རིན་ཆེན་བཅས། །ཆགས་མེད་བསམ་པ་དག་
ཅིང་གཙང་མས་ཀྱང་། །ལེགས་འབུལ་བརྩེ་བས་བཞེས་ཤིང་དགྱེས་པར་སྤྱོད། །
སླར་ཡང་སྐྱེ་བ་ཀུན་ཏུ་གཞན་ལྷག་པའི། །རྨད་བྱུང་དག་པའི་འཕྲིན་ལས་རྟག་ཏུ་
བསྒྲུབས། །ཞེས་ཞུས་པས། རྒྱལ་བུ་འཛུམ་ཕྱུང་ནས་གསུངས་པ། སེམས་ཉིད་
རྟག་པར་མཚུངས་པའི་རང་བཞིན་ལ། །ཐ་དད་གཟུགས་ཀྱིས་རྒལ་དཀའི་མཚོ་
སྐེམས་ཕྱིར། །འགྲོ་དོན་མཐའ་ཡས་མཛད་པའི་བྲམ་ཟེའི་མཆོག །ཇི་བཞིན་
གསུངས་པ་ལེགས་སོ་བཀའ་བཞིན་འཚལ། །སླད་ཀྱང་སྣ་ཚོགས་ཞིང་དུ་སྣ་
ཚོགས་ཀྱི། །གཟུགས་མེད་གཟུགས་སུ་ཤར་བའི་རྣམ་རོལ་བས། །བརྒལ་དཀའ་
འགྲོ་མང་བརྒལ་བའི་ཐབས་བཟང་གིས། །རྟག་པར་ཀུན་བཟང་སྨོན་ལམ་ཡང་
དག་བགྱིད། །གསུངས་པ་དང་། བླ་མ་འོད་ཟེར་སྙིང་པོ་འཁོར་བཅས་དགྱེས་
པར་གྱུར་ཅིང་། རྒྱལ་པོ་དགའ་རབ་སོགས་ཐམས་ཅད་དགྱེས་ཤིང་ཤིན་ཏུ་ངོ་
58



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
མཚར་བར་གྱུར། དེའི་ཚེ་སྐབས་ཤིག་ཡུལ་དེར་མུ་གེ་ཉམ་ང་བར་བྱུང་བས་བྲམ་
ཟེ་དཔལ་འཛིན་གྱིས་ཁ་སར་པ་ཎིའི་ཇོ་སྐུ་རང་བྱོན་གྱི་དྲུང་དུ་གསོལ་བ་བཏབ་
པས། འཕགས་པས་ཞལ་བསྟན་བྱིན་གྱིས་བརླབས་ནས་གང་བ་བཟང་པོ་བྲན་དུ་
མངགས་པས་ཡོ་བྱད་རྣམས་གནོད་སྦྱིན་གྱིས་བསྒྲུབས་ནས་སྐྱེ་བོ་རྣམས་ཟས་ཀྱིས་
ཚིམ་པར་མཛད། རྒྱལ་པོ་དང་བྲམ་ཟེ་གཉིས་ཀྱིས་ཡུལ་དེར་སྔོན་ཀླུས་བཞེངས་
པའི་འོད་བསྲུང་གི་མཆོད་རྟེན་ཞིག་པ་གསོས་ཤིང༌། མུ་སྟེགས་ཀྱི་དམག་གིས་ག་
མ་ལ་ཤི་ལ་འཇོམས་པར་བཟོས་པ་ལ་རྒྱལ་བུ་དང་བྲམ་ཟེས་དཔུང་སྟེགས་ཏེ་མུ་་་་
སྟེགས་བཅོམ། ཡུལ་དེར་ཆོས་ཆེས་ཆེར་དར་བར་མཛད། ཁྱད་པར་བྲམ་ཟེ་རང་
གི་སློབ་མ་རྣམས་ལ་ཐུགས་རྗེ་ཆེན་པོའི་བསྒྲུབ་ཐབས་རེ་བྱིན་ནས་བསྒོམ་དུ་་་་་་
བཅུག་པས་ཡུལ་དེའི་སྐྱེ་བོ་ཕོ་མོ་རྣམས་རྒྱལ་བུ་ཡབ་ཡུམ་གཉིས་དང་བྲམ་ཟེ་་་་་
གསུམ་ཀས་བྱིན་གྱིས་བརླབས་པས་རྨད་དུ་བྱུང་བའི་ཡོན་ཏན་རྒྱ་ཆེན་པོ་ཐོབ་་་་་
ཅིང༌། ཡུལ་ཕྱོགས་བཀྲ་ཤིས་པས་ཁྱབ་པར་གྱུར་ཏེ། ཚོགས་གཉིས་གོམས་པའི་
བསམ་འཕེལ་མཛོད་ཀྱི་དབུས། །ཐབས་མཁས་གཏོང་བ་ཡངས་པའི་ཕྱག་
བརྐྱངས་ནས། །འགྲོ་ཀུན་མངོན་མཐོ་ངེས་ལེགས་སྲོག་འཚོའི་བཅུད། །སྦྱིན་
མཁས་སེམས་དཔའ་ཆེན་པོ་འདི་རྨད་བྱུང༌། །ཞེས་རོང་བོ་མཁས་གྲུབ་ཆེན་པོའི་
རྣམ་པར་ཐར་བ་དཔག་བསམ་ལྗོན་པ་ལས་བྲམ་ཟེ་དཔལ་འཛིན་གྱི་ཡལ་འདབ་་་
སྟེ་ལྔ་བའོ། །
༦. པཎ་ཆེན་ཡོན་ཏན་འོད་ཀྱི་ཡལ་འདབ།
དྲི་མེད་ཐུགས་ཀྱི་སྔོ་བསངས་ཡངས་པའི་ངོས། །བསླབ་གསུམ་རྟ་ལྗང་འོད་
སྟོང་མ་འདྲེས་ཀྱང༌། །ཐུན་མཚམས་དར་བབ་གཞོན་ནུ་རྟག་འཁྱུད་པའི། །



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཏམ་འདི་བཛྲ་བཱ་ཎིར་ཡང་ཡང་གླེང་། །དེ་ཡང་སློབ་དཔོན་ཡོན་ཏན་འོད་འདི་
ནི་འཕགས་ཡུལ་གྱི་གྲོང་ཁྱེར་ཆེན་པོ་བཅོམ་བརླག་བྱ་བ་ན་བྲམ་ཟེ་ཟླ་བས་བྱིན་་་་་
དང་། དེའི་ཆུང་མ་ལེགས་བྱིན་མ་བྱ་བ་གཉིས་ལ་འཁྲུངས། ཆུང་ངུ་ནས་རིག་
བྱེད་ཡན་ལག་དང་བཅས་པ་མཁྱེན་ཅིང་ཡབ་ཀྱིས་ཁྱིམ་འཛིན་པ་ཡང་ཡང་་་་་་་
གསོལ་ཀྱང་མ་བཞེད་པས། ཡུམ་དགའ་ནས་བུ་དེ་ལྟར་ན་ལེགས་ཀྱི་གྲོང་ཁྱེར་ས་
ག་རི་ན་སློབ་དཔོན་ཐོགས་མེད་སྐུ་མཆེད་བཞུགས་པས་དེར་སོང་ལ་རབ་ཏུ་བྱུང་་
ཞིག ཅེས་གདམས་པས་དེར་འགྲོ་བར་ཆོས་ཀྱང་དེ་བཞིན་མ་གྲུབ་པས། ཡུན་
རིང་ན་སླར་ཡང་ཡབ་ཀྱིས་ཁྱིམ་བྱེད་པའི་ཚིག་ལབ་ཀྱིས་དོགས་ནས་ཡུལ་དེ་ཉིད་་
ཀྱི་གཙུག་ལག་ཁང་ཞིག་ཏུ་རབ་ཏུ་བྱུང༌། ཕྱིས་སློབ་དཔོན་དབྱིག་གཉེན་གྱི་དྲུང་
དུ་ཆོས་མཉན་པས་རང་དང་གཞན་གྱི་གྲུབ་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན།
ཁྱད་པར་ཉན་ཐོས་ཀྱི་སྡེ་སྣོད་གསུམ་དང་ཐེག་པ་ཆེན་པོའི་མདོ་སྡེ་ཐམས་ཅད་་་་
དང་འདུལ་བའི་བསྟན་བཅོས་ཐམས་ཅད་ལ་ཤིན་ཏུ་མཁས་པར་གྱུར། གཞུང་
ལུགས་འབུམ་ཕྲག་བཅོ་བརྒྱད་ཞལ་འདོན་དུ་མཛད། རང་ཡུལ་གྱི་གཙུག་ལག་
ཁང་ཨོ་གྲ་བུ་རི་བྱ་བར་བཞུགས་ཏེ། ལྷན་ཅིག་གནས་པའི་དགེ་སློང་སྟོང་ཕྲག་ལྔ་
རེ་ཡོད་ཅིང་དེ་ཐམས་ཅད་ཀྱང་བསྡམ་བྱའི་ཉེས་པ་ཕྲ་མོ་ཚུན་ཆད་ཀྱང་སོ་སོའི་་་
ཕྱིར་བཅོས་ཀྱིས་འཕྲལ་འཕྲལ་བཅོས་པས། ཚུལ་ཁྲིམས་རྣམ་པར་དག་པ་ནི་སྔོན་
དགྲ་བཅོམ་པ་རྣམས་ཀྱིས་བསྟན་པ་སྐྱོང་བའི་དུས་བཞིན་དུ་ཡོད་ལ་སློབ་མ་མདོ་
སྡེ་འཛིན་པ་དང་། མ་མོ་འཛིན་པའང་མང་དུ་ཡོད་ཅིང་འདུལ་བའི་འབུམ་སྡེ་
ཐོན་པའི་དགེ་སློང་ཡང་ལྔ་བརྒྱ་ཙམ་རེ་ཡོད་པར་གྲགས། སློབ་དཔོན་འདིས་
འདུལ་བ་ལུང་བཞི་ཞེས་པ་ལུང་བཞི་ནས་བྱུང་བ་རྣམས་གཞུང་གི་ཚུལ་དུ་མཛད།
ལུང་རྣམ་འབྱེད་ནས་འབྱུང་བ་རྣམས་འགྲེལ་བའི་ཚུལ་དུ་མཛད། ལུང་ཕྲན་
ཚེགས་ནས་འབྱུང་བ་རྣམས་ཁ་སྐོང་གི་ཚུལ་དུ་མཛད། ཞུ་བའི་སྐབས་ལུང་བླ་མ་
60



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ནས་འབྱུང་བ་དོགས་གཅོད་ཀྱི་ཚུལ་དུ་བཤད། དེ་འཁྲུགས་པའི་གོ་རིམ་བསྡེབས་
པའི་བསྟན་བཅོས་འདུལ་བ་མདོ་རྩ་བ་གཞུང་ཚིག་ལྷུག་བམ་པོ་དགུ་ཤོ་ལོ་ཀ་ཉིས་
སྟོང་བདུན་བརྒྱ་འགྲེལ་བ་དང་བཅས་པ་མཛད། གཞན་ཡང་འདུལ་བའི་ལུང་དུ་
མ་ནས་བཤད་པའི་གནྡྲིའི་མདོ་དང་། གཉྫིའི་དུས་ཀྱི་མདོ་དང༌། འཁར་གསིལ་
ཀུན་ཏུ་འཆང་བའི་མདོ་སོགས་འདུལ་བའི་གཞུང་ཕྲན་རྣམས་ཀྱང་གཏན་ལ་ཕབ།
ཆོ་ག་རྣམས་ལས་བདུན་བཤད་པས་སོ་ཐར་མདོ་ལུང་སྡེ་བཞིའི་གཞུང་ཕྲན་་་་་་་
རྣམས་དང་བཅས་པ་དེ་དག་གི་དོན་གཏན་ལ་འབེབས་པར་མཛད། ཚུལ་ཁྲིམས་
རྣམ་པར་དག་པའི་སྟོབས་ཀྱིས་རྒྱལ་པོ་ཤི་ཧུའི་བློན་པོ་མ་ཏང་ག་ར་ཛ་བྱ་བ་ལན་་་
ཅིག་རྒྱལ་པོས་ཆད་པས་བཅད་ནས་མིག་ཕྱུང་བས། སློབ་དཔོན་གྱིས། བདེ་
གཤེགས་ཡེ་ཤེས་སྤྱན་ལྡན་ཞིང༌། །དེས་གསུངས་བཅས་པར་བདག་སྤྱོད་པའི། །
བདེན་པས་བློན་པོ་མིག་ལྡན་ཞིང་། །ཟུག་རྔུ་མ་ལུས་ཞི་གྱུར་ཅིག་གསུངས་པས་
དེ་མ་ཐག་བློན་པོའི་མིག་སྔ་མ་བཞིན་གྱུར་ཅིང་ནད་དང་བྲལ་བར་གྱུར་ཏོ། །དེ་
ལྟ་བུའི་སྙན་གྲགས་ཀྱིས་རྒྱལ་པོ་དང་བློན་པོ་སོགས་དམངས་ཐམས་ཅད་ཀྱི་བླ་་་་་
མར་གྱུར། ཡོ་བྱད་དཔག་ཏུ་མེད་པ་འདུ་བ་ཉིན་རེ་བཞིན་དུ་བྱུང་ཡང་དེ་མ་
ཐག་ཐམས་ཅད་དགེ་བར་བསྒྱུར་ཏེ་རང་ཉིད་སྦྱངས་པའི་ཡོན་ཏན་ལ་ཉམས་པ་
མི་མངའ། སློབ་མ་ཡང་དཔག་ཏུ་མེད་ཅིང་མཐར་གསང་སྔགས་མང་པོ་གྲུབ་
པར་མཛད་དེ་མྱ་ངན་ལས་འདས་པས་ས་གཡོས་དང་མེ་ཏོག་གི་ཆར་སོགས་ལྟས་་
མང་པོ་བྱུང་། གདུང་ཐམས་ཅད་ཀྱང་རིང་བསྲེལ་དཀར་ཞིང་འཚེར་བ་མངོན་
དུ་གྱུར་ཏེ། སློབ་མ་རྣམས་ཀྱིས་མཆོད་རྟེན་བརྩིགས་སོ། །མདོ་རྒྱུད་ལུང་གི་
འདབ་གཤོག་རིང་དུ་སྐྱོང༌། །རྣམ་དག་བཙུན་པའི་སྤུ་སྡུག་མ་འདྲེས་གསལ། །
མཛད་བཟང་སྙན་གྲགས་སྐལ་ལྡན་གསོས་གྱུར་པའི། །པཎ་ཆེན་ཀ་ལ་པིངྒ་འདི་
རེ་རྨད། །ཅེས་རོང་བོ་མཁས་གྲུབ་ཆེན་པོའི་རྣམ་པར་ཐར་བ་དཔག་བསམ་ལྗོན་
61



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པ་ལས་པཎ་ཆེན་ཡོན་ཏན་འོད་ཀྱི་ཡལ་འདབ་སྟེ་དྲུག་པའོ། །
༧. དགའ་བའི་ང་རོའི་ཡལ་འདབ།
རིགས་རུས་འཆི་མེད་ཚལ་ཡངས་ནས། །སྟོབས་འབྱོར་བློ་གྲོས་དུ་ཀུ་ལ། །
མཛད་བཟང་མཚན་དཔེ་མི་བསྒྲིབས་པའི། །ཉེ་དབང་སྐབས་གསུམ་ཡོངས་ལ་
འཛེབས། །ཞེས་བློན་ཆེན་དགའ་བའི་ང་རོ་ནི་སྔོན་ཡུལ་བྷང་ལ་ན་རྒྱལ་པོ་བྷམ་
ག་དང་བཙུན་མོ་ནོར་འབྱིན་མ་གཉིས་ཀྱི་སྲས་སུ་ཐུགས་རྗེ་ཆེན་པོ་མི་ཡི་ཟློས་་་་་
གར་རྒྱལ་བུ་དད་པ་བརྟན་པ་འཁྲུངས་པའི་ཉི་མ་དེ་ཉིད་ལ། ཡུལ་དེའི་ཤར་
ཕྱོགས་ན་བློན་པོ་རིན་ཆེན་གཙུག་བྱ་བ་དང་། ཆུང་མ་ཟླ་འོད་མ་གཉིས་ལ་སྲས་
གཅིག་འཁྲུངས་པས་མཚན་དགའ་བའི་ང་རོར་གསོལ། ཆེར་སྐྱེས་པ་ན་རྒྱལ་བུ་
དད་པ་བརྟན་པ་ཉིད་དང་ཤིན་ཏུ་བཤེས་པས་ལྷན་ཅིག་ཏུ་རྒྱུ་བར་གྱུར་ཏོ། །དེ་
ནས་རྒྱལ་བློན་གཉིས་དགུང་ལོ་བརྒྱད་ལོན་པའི་དུས་བདེ་བ་ཅན་ནས་མྱ་ངན་་་་་་
བྲལ་བ་བྱོན་ནས་གདམས་པ་གནང་། ཁྱད་པར་རྒྱལ་པོའི་བཙུན་མོ་ལ་བདུད་
མོས་བར་ཆད་བཏང་ནས་འདས་པ་ལ་བརྟེན། རྒྱལ་པོས་བདུད་མོ་མི་གཟུགས་
ཤིག་བཙུན་མོར་བསུས་པས་རྐྱེན་བྱས་རྒྱལ་བུ་སྲིན་ཡུལ་དུ་ཕེབས་དགོས་བྱུང་་་་་་་
བས། དེའི་ཚེ་བློན་པོའི་བུ་དགའ་བའི་ང་རོ་ལ་སྔོན་བྷེ་དའི་ཡུལ་གྱི་ཚོང་བས་
བཙོངས་པའི་རྟ་ཡུལ་དེ་ན་བཟང་བར་གྲགས་པ་གཅིག་ཡོད་པ་དེ་རྒྱལ་བུ་ལ་་་་་་
ཆིབས་སུ་ཕུལ་ནས། གདོང་མཆི་མས་གཡོགས་པའི་ངང་ནས་སྨོན་ལམ་གསོལ་བ།
གཏན་གྱི་སྐྱབས་གནས་མི་བསླུ་བ། །དཀོན་མཆོག་གསུམ་ལ་སྐྱབས་སུ་མཆི། །
ཐུགས་རྗེ་ཆེན་པོ་མི་གཟུགས་ཅན། །དད་པ་བརྟན་པོ་བསྐྱབ་ཏུ་གསོལ། །བདག་
གི་དགེ་བའི་རྟ་ཕོ་འདི། །སྨོན་ལམ་སྲབ་ཀྱིས་ཁ་ལོ་བསྒྱུར། །བརྩོན་འགྲུས་ལྕག་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
གིས་མྱུར་བྲབ་ནས། །བསམ་གཏན་བདེ་བའི་ཟས་གསོལ་ཏེ། །དགོས་འདོད་
བསམ་བཞིན་འགྲུབ་པའི་ཕྱིར། །ཆོས་རྒྱལ་འཇིགས་མེད་ཁྱོད་ལ་འབུལ། །ལས་
དང་སྨོན་ལམ་མི་བསླུ་བས། །བདེ་བར་ཐུགས་བཞེད་ཀུན་འགྲུབ་ཤོག །མ་འོངས་
བདག་སོགས་ཐམས་ཅད་ཀྱང༌། །སྐྱེ་བར་ཁྱེད་དང་མི་འབྲལ་ཞིང༌། །ནག་ཕྱོགས་
སྒྲིབ་པ་ལས་རྒྱལ་ཏེ། །རྟག་ཏུ་བཀའ་བཞིན་བསྒྲུབ་པར་ཤོག །ཅེས་མཆི་མས་
བརྣང་བཞིན་དུ་རྒྱལ་པོ་ལ་ཕུལ་བ་ན། །རྒྱལ་བུས་ཀྱང་རྟ་དེ་ལ་ཞོན་ནས་ཞལ་
འཛུམ་པ་ཐུགས་འཕྲེང་བ་དང་བཅས་འདི་ལྟར་གསུངས། ཁྲེལ་གཞུང་ཕྱི་ཐག་
ལྡན་གྱུར་པའི། །ཆུང་གྲོགས་བློན་ཕྲུག་ང་ལ་གསོན། །མྱ་ངན་མི་དགོས་བདེ་བར་
བཞུགས། །སྐྱབས་གསུམ་བདག་དང་མི་འབྲལ་ཞིང༌། །བདག་འཛིན་དགྲ་བོ་ངས་
ཆོམ་པས། །མི་ཟན་སྲིན་པོ་ངར་མི་གནོད། །བདེ་བར་མྱུར་དུ་འཁོད་དེ་འོང་། །
དེ་བས་སྙིང་གྲོགས་ཐམས་ཅད་ཀུན། །མྱ་ངན་བྲལ་བའི་བླ་མ་ལ། །གསོལ་བ་ཐོབ་
ལ་སྡོམ་པ་ནོད། །འགྲོ་ཕྱིར་སྨོན་ལམ་རྣམ་དག་པས། །རྟག་ཏུ་ཕན་ཚུན་གྲོགས་
བྱེད་ཅིང་། །འདུ་འབྲལ་མེད་ཀྱི་ཡིད་མ་མུག །བདེ་བར་མཛོད་ལ་ང་ཉིད་ཀྱི། །
གང་སྨྲས་འཕྲལ་ཡུན་བསྒྲུབ་ན་བདེ། །མྱ་ངན་མ་བྱེད་སླར་ལོག་འཚལ། །ཞེས་
གསུངས་ནས། རྒྱལ་བུ་སྲིན་པོའི་ཡུལ་མེ་ཏོག་ཀུ་ཤ་ན་ལེན་དུ་ཕེབས་པའི་རྗེས་སུ།
དགའ་བའི་ང་རོས་རྒྱལ་བུ་མྱ་ངན་མ་བྱེད་ཅིང་། རྒྱལ་པོའི་ཕོ་བྲང་དུ་ལོ་བཅུ་
གསུམ་དུ་མ་ཕྱིན་པར་བླ་མ་མྱ་ངན་བྲལ་བ་ལ་དགེ་བསྙེན་གྱི་སྡོམ་པ་མནོས་ཏེ་་་་
འདུག་གོ །དེར་བཅུ་གསུམ་ལོན་པ་དང༌། རྒྱལ་བུ་དད་པ་བརྟན་པོས་སྲིན་པོའི་
རྒྱལ་པོ་ལངྐ་མགྲིན་བཅུའི་བུ་མོ་སྒྲོལ་མའི་སྤྲུལ་པ་མེ་ཏོག་ཀུ་ཤ་ན་དང་། ཁྲོ་
གཉེར་ཅན་དང་ནོར་རྒྱུན་མའི་སྤྲུལ་པ་ཀླུ་དཀར་ནག་གཉིས་ཀྱི་བུ་མོ་གཉིས་དང་་
བཅས་པ་གཞན་ཡང་དགོས་འདོད་འབྱུང་བའི་ཀ་ལོ་ཀའི་བུམ་པ་ཤིང་དང་ཆུའི་་་
ནོར་བུ་ཤིང་འབྲས་ར་ལྤགས་སོགས་ཐུགས་བཞེད་ཐམས་ཅད་དང་བཅས་ཏེ་བྱོན་
63



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ནས། བདུད་མོ་ལ་ཚམ་རྔམས་བྱ་བའི་ཕྱིར། དམག་དཔུང་ཤིན་ཏུ་ཆེ་བ་སྤྲུལ་
ནས་ལྷན་ཅིག་བྷངྒ་ལར་དམག་སྒར་བཏབ་སྟེ་བཞུགས་པ་དང༌། ཐམས་ཅད་
བྲེད་ནས་འདུག་པའི་ཚེ་དགའ་བའི་ང་རོས། རྒྱལ་པོའི་ཕོ་བྲང་དུ་ཕྱིན་པ་དང༌།
རྒྱལ་པོ་བཙུན་མོ་བདུད་མོ་དང་བཅས་སྐྲག་སྟེ། དཔུང་འདི་ཅི་ཞིག་ཡིན་ཞེས་
སྨྲས་པ་ན། དགའ་བའི་ང་རོ་ན་རེ། འོ་ཅག་བདུད་མོའི་དབང་སོང་བས། རྒྱལ་
བུ་འཇིག་རྟེན་དཀོན་པ་དེ། །སྲིན་ཡུལ་བཏང་ནས་སྨན་ལོང་ཞེས། །སྨྲས་མོད་མེ་
ཏོག་ཀུ་ཤ་ན། །ལྷ་མོ་ཡིན་གྱི་མེ་ཏོག་མིན། །སྲིན་རྒྱལ་སྲས་མོ་ཡིན་པའི་ཕྱིར། །
རྒྱལ་བུས་བླངས་ཏེ་སྲིན་པོའི་དཔུང་། །དང་བཅས་བྱུང་གི་གཞན་དུ་མིན། །ཟེར་
རོ། །དེར་རྒྱལ་བུས་ཡབ་ཀྱི་དྲུང་དུ་བྱོན་ནས་ཀུ་ཤ་ན་སོགས་གདན་དྲངས་པའི་
ལོ་རྒྱུས་གསུངས། བདུད་མོས་ཐབས་སྣ་ཚོགས་བྱས་ཀྱང་མ་ཕན་པར་མེ་ཏོག་ཀུ་
ཤ་ནས་བདུད་མོ་ཆམ་ལ་ཕབ་སྟེ་ཚར་བཅད། དེའི་ཚེ་དགའ་བའི་ང་རོ་རྒྱལ་བུ་
བྱོན་མ་ཐག་དགའ་ནས་རྒྱལ་བུའི་དྲུང་དུ་གུས་བྱས་ཤིང་། ཐུགས་རྗེའི་དཔུང་
དང་ལྡན་གྱུར་པའི། །ཆོས་ཀྱི་རྒྱལ་པོ་བྱོན་པ་ལེགས། །ད་ནི་བདག་ཅག་རྟག་
སྐྱོངས་ཤིང་། །བར་ཆད་བདུད་རིགས་བཟློག་པར་འཚལ། །ཞུས་པ་དང་། མེ་
ཏོག་ཀུ་ཤ་ན་འི་ཞལ་ནས། བྱང་ཆུབ་སེམས་དཔའ་སྙིང་སྟོབས་ཅན། །གསུངས་པ་
ལེགས་སོ་ལྷ་སྲས་ལ། ། ཁྱོད་ཐུགས་འཕྲེང་བར་གྱུར་མོད་ཀྱང་། །གཏན་བདེའི་
སྨོན་ལམ་འགྲུབ་པ་ལེགས། །གསུངས། རྒྱལ་བུའི་ཞལ་ནས། ལས་དང་སྨོན་ལམ་
རྣམ་དག་པས། །གྲོགས་ཤིག་ཕྲད་པར་མ་གྱུར་ཏམ། །འོན་ཀྱང་ང་ལ་ཉེས་སྨོད་
ཅིང་། །གང་མོས་འགྲུབ་པའི་རྟེན་འབྲེལ་བཟང་། །བདུད་སྡེ་མྱུར་དུ་གཞོམ་པར་
བྱ། །སླར་ཡང་ཁྱོད་ཀྱི་སྒྱུ་འཕྲུལ་ལ། །ཉེར་བརྟེན་མོས་དོན་འགྲུབ་པ་དང་། །
བདག་ལྟས་རྨོངས་པའི་མར་གྱུར་འགྲོ། །སྒྲོལ་བྱེད་ལྷན་ཅིག་སྨོན་ལམ་བསྒྲུབས། །
སོགས་གསུངས། དེར་རྒྱལ་པོ་བྷངྒ་ལ་བདུད་མོས་སུན་པར་བྱས་པས། བླ་མ་མྱ་
64



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ངན་བྲལ་བ་ལས་རབ་ཏུ་བྱུང་ཞིང༌། །རྒྱལ་བུ་དད་པ་བརྟན་པ་སྤྲུལ་པའི་ལྷ་ཀླུའི་
བུ་མོ་གསུམ་དང་བཅས་པ་རྒྱལ་སྲིད་ལོ་བརྒྱ་དང་གཅིག་ཏུ་བཟུང་བའི་བར་དུ་་་་
དགའ་བའི་ང་རོས་ཀྱང་། རྒྱལ་པོ་དད་པ་བརྟན་པའི་དགོངས་པ་ཐམས་ཅད་
རྣམ་པར་དག་པ་བསྒྲུབས་ནས། བཙུན་མོ་གསུམ་ཡང་རང་རང་གི་སྲས་རེ་རེ་
བསྐྲུན་ནས་སླར་རང་གནས་སུ་བྱོན། རྒྱལ་པོ་བློན་པོ་གཉིས་ནི་ལྷན་ཅིག་བདེ་བ་
ཅན་དུ་འཕོ་བ་བཏབ་སྟེ་སོང་ངོ༌། །དཔའ་བརྟུལ་འཇིགས་མེད་སྟོབས་ཀྱི་རཱ་མ་
ནས། །དྲེགས་ལྡན་བདུད་རིགས་འབོད་གྲོགས་མགུལ་སྲེག་སྟེ། །བདེ་སྐྱིད་སྲིད་
ལ་ལུགས་གཉིས་སི་ཏཱའི་གྲོགས། །འགུགས་མཛད་གང་འདི་ཕན་བདེའི་མེས་པོ་
ཉིད། །ཞེས་རོང་བོ་མཁས་གྲུབ་ཆེན་པོའི་རྣམ་པར་ཐར་པ་དཔག་བསམ་ལྗོན་
པ་ལས་དགའ་བའི་ང་རོའི་ཡལ་འདབ་སྟེ་བདུན་པའོ། །
༨. རྒྱལ་པོ་དཔལ་གྲུབ་ཀྱི་ཡལ་འདབ།
མཐའ་མེད་འཁོར་བའི་རྒྱ་མཚོ་སྐེམ་པ་དང༌། །འཕགས་མཆོག་དགྱེས་པའི་
པད་ཚལ་བཞད་པའི་ཕྱིར། །ཆོས་དབྱིངས་མཁའ་ལ་སྤྲུལ་པའི་རྟ་དམར་ཅན། །
ཤར་འདིས་འགྲོ་བའི་མུན་གླིང་གཅིག་ཏུ་དཀར། །ཞེས་པ་སྟེ་སྔོན་བསྐལ་པ་མང་
པོའི་སྔ་རོལ་ཏུ་བྷངྒ་ལའི་བྱང་ཕྱོགས་ཁམས་བརྡའི་ཡུལ་ན་རྒྱལ་པོ་དཔལ་བཟང་་་
བྱ་བ་ལ་བློན་པོ་དཔལ་དང་དཔལ་གྲུབ་བྱ་བ་གཉིས་ཡོད་པ་ལས། དཔལ་ནི་
དཔལ་གྲུབ་ལ་བློ་གཏོད་ཅིང་བདག་ལ་ཕྱི་བློན་བྱེད་མོད། འོན་ཀྱང་རེ་ཞིག་
ལོངས་སྤྱོད་ནི་མཉམ་པོ་ཙམ་དུ་དགོས་པས་རྒྱལ་པོ་མ་འདས་ཀྱི་བར་དུ་མངའ་་་་
ཐང་བསྐྱངས་ལ། རྒྱལ་པོ་འདས་པ་དང་དཔལ་གྲུབ་སོགས་མངའ་ཐང་ཡོད་དོ་
ཅོག་བདག་གིར་བྱའོ། །སྙམ་དུ་རྟོག་པ་རྒྱལ་པོས་ཀྱང་མཁྱེན་ནས་འདི་སྙམ་དུ།



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བདག་གིས་འདི་གཉིས་ལ་མངའ་ཐང་བགོས་ཀྱང་ཕྱི་ནང་ཅུང་ཟད་གྱི་གཉེར་ལ་་་
བརྟེན་བྱིས་པ་ལྟ་བུའི་མི་རྣམས་བསམ་པ་ངན་པས་རྗེས་སོར་དཔལ་གྲུབ་དང་་་་་་
མངའ་ཐང་སོགས་ལ་དཔལ་གྱིས་གནོད་སྲིད་སྙམ་དུ་དགོངས་ནས། ཡར་དཀོན་
མཆོག་ལ་མཆོད་པ་མར་སེམས་ཅན་ལ་སྦྱིན་གཏོང་རྒྱ་ཆེར་མཛད་ཅིང་། རྒྱལ་པོ་
དང་བཙུན་མོ་ཕྲེང་ལྡན་གཉིས་ཀས་དཔལ་གྲུབ་ལ་ཐུགས་ཤིན་ཏུ་བརྩེ་ཞིང་།
དེས་ཀྱང་ཡབ་ཡུམ་གཉིས་ཀྱི་ཐུགས་བཞེད་མཐའ་དག་ཅི་ནུས་སུ་སྒྲུབ་པར་བྱེད་་་་
དོ། །དེར་སྐབས་ཀྱི་བློན་པོ་དཔལ་འདས་པས། རྒྱལ་པོས་དེའི་ལོངས་སྤྱོད་རྣམས་
དགེ་རྩར་མཛད། མངའ་ཐང་རྣམས་དཔལ་གྲུབ་ལ་གཏད། རིང་བོར་མ་ལོན་
པར་རྒྱལ་པོའང་གཤེགས་པས་ཞལ་ཆེམས་དང་བཅས་རྒྱལ་སྲིད་ཐམས་ཅད་་་་་་་
དཔལ་གྲུབ་ལ་གཏད་དོ། །དེའི་ཚེ་དཔལ་གྲུབ་ཀྱིས་རྗེའི་དོན་དུ་དཀོན་མཆོག་ལ་
མཆོད་པ་དང་། མ་རབས་བསྐྱངས་ཤིང་འབངས་ལ་བྱམས་པས། ཀུན་གྱིས་
བསྟོད་པར་གྱུར། དེ་ནས་བཙུན་མོ་ཕྲེང་ལྡན་མ་ཡང་འདས། དེར་ཡང་དགེ་རྩ་
སོགས་རྒྱ་ཆེན་པོ་བསྒྲུབས་པས། ཀུན་གྱིས་བསྔགས་པར་བྱེད་ཅིང་དེ་ལྟར་རྒྱལ་
སྲིད་ལོ་མང་པོར་ཆོས་དང་མཐུན་པར་བསྐྱངས་ནས། རང་གི་བུ་ལ་སྲིད་གཏད་
དེ་འདའ་བར་ཉེ་བའི་ཚེ་སྔོན་གྱི་རྒྱལ་པོ་དཔལ་བཟང་གི་རྣམ་པར་འཕགས་པ་་་་
ཐུགས་རྗེ་ཆེན་པོས་དབུགས་དབྱུང་བར་མཛད། དེ་ནས་རིང་བོར་མི་ཐོགས་པར་
འདས་སོ། །ངོ་ཚ་ཁྲེལ་གཞུང་གོས་དར་རྒྱན་གྱིས་ཀླུབས། །བྱམས་བརྩེ་རྣམ་དག་
མཁྱེན་རབ་སྤྱན་སྟོང་བཀྲ། །ལུགས་གཉིས་ས་བསྲུང་སྟེང་ན་འགྱིང་བའི་འཕྲུལ། །
ས་ཡི་དབང་པོ་མཛད་བཟང་ཀུན་གྱི་གསོས། །ཞེས་རོང་བོ་མཁས་གྲུབ་ཆེན་པོའི་
རྣམ་པར་ཐར་བ་དཔག་བསམ་ལྗོན་པ་ལས་དཔལ་གྲུབ་ཀྱི་ཡལ་འདབ་སྟེ་བརྒྱད་
པའོ། །



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
༩. བྲམ་ཟེ་དཔལ་གྲུབ་ཀྱི་ཡལ་འདབ།
ལེགས་སྨོན་སུ་བ་རྣ་ཡི་འཁོར་ལོ་མགྲོན། །འཕགས་པའི་ཐུགས་རྗེའི་རླུང་
གིས་ཉེར་དྲངས་ཚེ། །ལྟས་ངན་གཡང་དུ་ལོན་པའི་རྒྱལ་ཐབས་ཀྱིས། །ཕན་
བདེའི་པ་ཊ་ཧ་དེ་དར་དིར་སྒྲོག །དེ་ཡང་བྲམ་ཟེ་དཔལ་གྲུབ་ནི། སྔར་བཤད་མ་
ཐག་པའི་ཁམས་བརྡའི་ཡུལ་དེར་རྒྱལ་པོ་དཔལ་ཞེས་བྱ་བ་ལ། བློན་པོ་དཔལ་
ཞེས་པ་དང་། དཔལ་གྱི་ཞང་བོ་བྲམ་ཟེ་ལེགས་བྱིན་དང་བྲམ་ཟེ་མོ་དགའ་བ་
གཉིས་ཀྱིས་སྲས་བྲམ་ཟེ་དཔལ་གྲུབ་རིག་བྱེད་ཡན་ལག་དང་བཅས་པའི་ཕ་རོལ་་་
ཏུ་སོན་པ་རྒྱུད་དྲང་ཞིང་དཀོན་མཆོག་ལ་གུས་པ་ཞིག་ཡོད་དོ། །དེའི་རྒྱལ་པོ་
དཔལ་དེ་ཡང་བུ་མེད་པ་ཤི་ཞིང་བློན་པོ་དཔལ་གུམ་ནས་ཞང་བོ་བྲམ་ཟེ་དཔལ་་་
གྲུབ་ལ་རྒྱལ་སྲིད་གཏད་པས། དེ་ཡང་རང་ཉིད་རྒས་ཤིང་ཉམ་ཆུང་ཡང་ཁས་
བླངས་ཏེ་སྲིད་ཆོས་བཞིན་འཛིན་པར་གྱུར་ཏོ། །དེའི་སྐབས་དེར་ལྷོ་ཕྱོགས་ན་
བྷངྒ་ལའི་ཡུལ་ན་སྔོན་རྒྱལ་པོ་དད་པ་བརྟན་པོ་དང༌། ཀུ་ཤ་ན་གཉིས་ཀྱི་སྲས་
སངས་རྒྱས་འཛིན། དེའི་སྲས་སངས་རྒྱས་དཔལ་བྱ་བ་ལ་བཙུན་མོ་བྲམ་ཟེ་མ་མེ་
འོད་གསལ་བྱ་བ་བླངས་ཏེ་ཡོད་པ་ལ་བདེ་བ་ཅན་ནས་མྱ་ངན་བྲལ་གྱི་བཀས་་་་་་
བསྐུལ་ནས་རྒྱལ་པོ་ཡབ་ཡུམ་དེ་གཉིས་ཀྱི་སྲས་སུ་འཁྲུངས། དེར་རྒྱལ་པོ་དགུང་
ལོ་བཅོ་ལྔ་ལོན་པའི་ཚེ། སྔར་གྱི་བདུད་མོས་བར་ཆད་བྱེད་པའི་ཕྱིར། བུད་མེད་
ཤིན་ཏུ་མཛེས་པར་སྤྲུལ་ཏེ་བྷངྒ་ལའི་ལྷོ་སྒོར་འདུག་པ་ལ་རྒྱལ་པོ་སངས་རྒྱས་་་་་
དཔལ་གྱི་བཙུན་མོ་བྱས་པས། དེའི་གཡོ་སྒྱུའི་འཕྲུལ་ལ་རྒྱལ་བུ་དད་པ་རབ་ཏུ་
བརྟན་པོ་ཞེས་པ་དགུང་ལོ་བཅོ་ལྔ་བ་དེ་ཉིད་བྱང་ཕྱོགས་ཁམས་བརྡའི་ཡུལ་དེར་
སྨྱུགས་སོ། །དེར་རྒྱལ་བུ་གཅིག་པུས་ཁམས་བརྡའི་ཡུལ་གྱི་ཕོ་བྲང་གི་སྒོར་བྱོན་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ནས་སྒོ་བརྡུངས་པ་དང་། བྲམ་ཟེ་དཔལ་གྲུབ་ཀྱི་རང་གི་བུ་མོ་ལ། སྒོ་འདི་བརྡུང་
ལུགས་ལ་ཡ་རབས་གཅིག་ཡིན་ངེས་པས། ཁྱོད་རང་སོང་ལ་ལྟོས་ཤིག་སྨྲས་པ་
དང་། བུ་མོས་སློང་བ་གཅིག་ཡིན་སྙམ་འབྲས་བཙོས་པ་རིན་པོ་ཆེའི་སྡེར་མ་གང་
ཁྱེར་དེ་ཕྱིན་པས། རྒྱལ་བུ་མཐོང་བ་ན་དེ་གཉིས་འོད་འཐབ་པས་འབྲས་གསེར་
བཞིན་དུ་གྱུར། རྒྱལ་བུའི་སྐུ་ལྷག་པར་མཛེས་པ་ལ་ཆགས་ཤིང་འབྲས་སྟེར་མ་
ནུས་པས་འཛུམ་བསྟན་ནས་ནང་དུ་ལོག་སྟེ་ཡབ་ལ་བསྙད་པས། ཡབ་ན་རེ།
རྒྱལ་བུ་དེ་ཐོས་པས་ཡིད་བདེ། ཁྱོད་སོང་ལ་ལྷོ་སྒོ་ནས་བྱང་སྒོའི་རྩར་སྤྱན་དྲོངས་
ཤིག ཁོ་བོ་བྱང་སྒོ་ནས་སོང་ནས་སྐྱེས་བུ་དམ་པ་ལ་བསུ་བ་བྱ་འཚལ། གསུངས་
ནས་བྲམ་ཟེ་འཁོར་དང་བཅས་པ་བསུ་བ་ལ་བྱོན། དེར་བྲམ་ཟེས་ཕྱག་གཡས་པ་
ཆུ་ཤིང་གི་མཁར་བ་བཟུང་གཡོན་ནས་གསེར་སྡེར་མ་གང་བསྣམས་ཏེ་ལྕགས་་་་་་་
རིའི་ཤར་ལྷོའི་ཟུར་དུ་སླེབས་ཏེ། རྒྱལ་བུའི་ཕྱག་ཏུ་གསེར་ཕུལ་ནས་ཞུས་པ།
སྔོན་གྱི་ལས་ནི་ཕྲ་ཞིང་ཟབ། །ད་ལྟ་ཐོག་ཏུ་བབ་གྱུར་ཀྱང་། །མི་ཤེས་བླུན་པོས་
དཔྱད་པར་དཀའ། །རྒྱལ་སྲིད་བྲམ་ཟེས་བཟུང་བར་བྱུང༌། །ད་ནི་རྒྱལ་བུ་བྱུང་བ་
ལེགས། །རྒྱལ་སྲིད་སྐྱོང་ཞིང་བཞུགས་སུ་གསོལ། །ལུས་ལ་དབང་བསྐུར་མ་ཐོབ་
པས། །ཆུ་ཤིང་ཆུ་ཤིང་བཟུང་ནས་གདའ། །གསེར་མདོག་བཞིན་འཇམ་གཉེར་
མར་གྱུར། །སྐྲ་དཀར་ལུས་ཕུང་སྟོབས་ཟད་ཅིང༌། །ཆུ་ཤིང་སྙིང་པོ་ལྟ་བུར་གྱུར། །
ཚེ་ལ་དབང་བསྒྱུར་མ་ཐོབ་པས། །རྒན་པོ་ཐ་མ་འཆི་ལ་ཉེ། །ཨེ་མ་དབྱར་གྱི་མེ་
ཏོག་མཛེས། །མི་རྟག་དུས་ཀྱིས་རྙིང་གྱུར་ཚེ། །སྟོན་ཚེ་གསར་བའི་མེ་ཏོག་
འཁྲུངས། །དབྱར་གྱིས་སྐྱེད་པའི་མེ་ཏོག་དང༌། །རང་བྱུང་སྟོན་གྱི་མེ་ཏོག་གཉིས། །
ལྷན་ཅིག་རྒྱལ་སྲིད་གནས་སུ་བཞུགས། །རྙེ་མ་རླུང་གིས་མ་བསྐྱོད་པར། །དབེན་
པར་སེམས་ལ་ཚུད་པར་མཛོད། །ད་ནི་ཕོ་བྲང་གནས་སུ་གཤེགས། །རྒྱལ་བུས་
ལན་དུ། ཚེ་མཐར་ཕྱིན་པ་ང་ལ་ཉོན། །བརྗིད་ལ་ལྷུན་ཆགས་ཤེས་རབ་ཅན། །
68



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
ཉིན་བྱེད་སྤྲིན་དང་བྲལ་བའི་ཚེ། །ལྗོན་པའི་སྟེང་ན་གསེར་གྱི་བྱ། །ཉི་འོད་སྟེང་
ན་རབ་ཤར་བས། །རང་གི་གྲིབ་མ་འོག་ཏུ་མནན། །འོད་གསལ་ཉི་མ་ནུབ་ལ་ཉེ། །
ལྗོན་སྟེང་གསེར་བྱ་ནུབ་ཏུ་འཕུར། །ཨེ་མ་གསེར་བྱ་གནམ་དུ་འཕུར། །འོག་གི་
གྲིབ་མའང་དེ་བཞིན་དུ། །རྗེས་སུ་འབྲང་བ་རིག་ནས་ཀྱང་། །སྟེགས་པ་ཉིད་ནས་
ས་ལ་འབབས། །ཚེ་མཐར་ཕྱིན་པ་ང་ལ་ཉོན། །གང་གིས་གང་ལ་བྱིན་པའི་ཚེ། །
བསོད་ནམས་བསོགས་པ་མཁའ་ལ་གྲགས། །དངོས་པོ་དེ་ནི་རིངས་པར་གྱུར། །
བྲམ་ཟེ་ཆེན་པོ་ང་ལ་ཉོན། །བྱ་ནི་དཔག་ཚད་མཐོ་སྟེང་ནའང་། །གྲིབ་མ་མི་
མངོན་ས་ལ་འབྲང་། །རྫས་ཀྱི་དངོས་པོ་གཞན་གྱིས་ཁྱེར། །མི་མངོན་འབྲས་བུས་
རྗེས་སུ་འབྲང༌། །སྦྱིན་བྱེད་སྦྱིན་བྱ་སྦྱིན་ཡུལ་གསུམ། །ཐ་དད་རྒྱང་དུ་གྱུར་ན་
ཡང་། །འབྲས་བུས་མི་བསླུ་མངོན་དུ་གྱུར། །ཚེ་མཐར་ཕྱིན་པ་ང་ལ་ཉོན། །བྱ་
དང་གྲིབ་མ་ཤིན་ཏུ་རིང་། །བྱ་ཡི་གྲིབ་མ་མ་དམིགས་ན། །ནུབ་ཀྱི་ལྗོན་རྩེར་བབ་
པའི་ཚེ། །སླར་ཡང་གྲིབ་མ་བྲང་འོག་ཏུ། །ལྷན་ཅིག་གང་གིས་མི་བསླུ་བ། །རྟེན་
འབྲེལ་དབང་གིས་འདུ་བར་འགྱུར། །ཤིན་ཏུ་ཟབ་པའི་རྒྱུ་འབྲས་ཡིན། དྲང་
སྲོང་ཆེན་པོ་ང་ལ་ཉོན། །གཞོན་ནུར་སྐྱེས་པ་དར་ལ་བབ། །ལང་ཚོ་རྒས་པའི་ཐ་
མར་འཆི། །མི་རྟག་ཆོས་ལ་སྙིང་པོར་བཟུང༌། །སུམ་ཅུ་རྩ་གཉིས་མི་གཙང་ལ། །
ང་ནི་གཙང་སྤྲ་བྲམ་ཟེ་ཞེས། །འཁྲུལ་ཞིང་བདེ་བར་བཟུངས་པ་ཡིས། །དབང་
མེད་རྒན་པོའི་ལམ་དུ་གྱུར། །བསོད་ནམས་བསགས་པས་འབྱོར་བ་རྒྱས། །ཚུལ་
ཁྲིམས་སྔོན་སོང་མི་ལུས་ཐོབ། །སྲོག་གཅོད་སྤངས་པས་ཚེ་མཐར་ཕྱིན། །མཁས་
པ་བསྟེན་པས་མཁས་པར་གྱུར། །གོང་དུ་དཔེས་བཤད་ཇི་བཞིན་དུ། །དགེ་དང་
མི་དགེའི་འབྲས་བུ་དག །ད་ལྟ་ཁྱོད་ཀྱི་སྔོན་དུ་བྱུང་། །ད་ཡང་དགེ་བར་ས་བོན་
ཐོབ། །ངེས་པར་མི་བསླུ་སྔོན་དུ་འབྱུང༌། །མི་ཡི་ལུས་འདི་རྒྱ་ལམ་ན། །གཉེན་པོ་
ཐོབ་པ་སྲིད་པ་ཙམ། །ད་ལྟ་ལོང་ཡོད་ཤེས་པར་མཛོད། །ཅེས་ཆོས་ཀྱི་བགྲོ་བ་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཛད་ཅིང་ནང་དུ་འོངས་སོ། །དེ་ནས་བྲམ་ཟེ་ཆེན་པོས་རྒྱལ་བུ་རིན་པོ་ཆེའི་ཁྲི་
ལ་བཞུགས་སུ་གསོལ་ནས་བསྙེན་བཀུར་ཏེ་ཇི་སྐད་དུ། ད་གཟོད་ཕེབས་པར་
གླེང་མོ་མཛོད། །རྒྱལ་བུ་གང་ནས་འབྱོན་པ་ཡིན། །རྐྱེན་གང་ཡབ་ནི་ཅི་སྐད་ཅེས།
ཁྱེད་ལ་ཇི་སྐད་དགུང་ལོ་དུ། །རྒྱལ་བུས་ལན་དུ། ལྷོ་ཕྱོགས་བྷངྒ་ལའི་རྒྱལ་པོ། །
སངས་རྒྱས་དཔལ་ཞེས་ཁོ་བོ་ནི། །དད་པ་རབ་ཏུ་བརྟན་པར་གྲགས། །བཅོ་ལྔའི་
ལོ་ན་མ་གུམ་ཞིང་། །གློ་བུར་མས་བསྐྲད་གནས་འདིར་འོངས། །རྒྱུ་ནི་སྔོན་སོང་
མཐུ་བཙན་ཏོ། །བྲམ་ཟེས་ལན་དུ། འཕྲལ་སྡིག་ལྟར་སྣང་ཕུགས་སུ་དགེ། གློ་བུར་
མ་དེས་བཟང་བར་བྱས། །ད་ནི་རྟ་བརྒྱ་གླང་བོ་བརྒྱ། །མ་ཧེ་སྟོང་དང་བློན་པོའི་
ཚོགས། །གང་དགོས་རྒྱལ་པོའི་འབྱོར་བ་རྣམས། །ཁྱེད་ལ་འབུལ་གྱིས་བདེ་བར་
སྤྱོད། །བདག་གི་བུ་མོ་ཕྲེང་ལྡན་མའང་། །རྒྱལ་སྲིད་བསྐྱངས་ཤིང་བཞེས་སུ་
གསོལ། །རྒྱལ་བུས་ལན་དུ། ཚེ་མཐར་ཕྱིན་པ་ང་ལ་ཉོན། །སྔོན་ཚེ་ང་ནི་དཔལ་
བཟང་ཞེས། །ང་ཡི་ཕྱི་བློན་དཔལ་ཡིན་ནོ། །དཔལ་གྲུབ་ཁྱོད་ནི་ནང་བློན་ཡིན། །
ལུས་ཀྱིས་མ་སྐྱོང་ཁྱེད་གཉིས་བུ། །ངས་བསགས་འབྱོར་བ་གཉིས་ཀྱིས་སྤྱོད། །
དེང་སང་དཔལ་གྱིས་འབྱོར་བ་ཁྱོད། །ཁྱོད་ཀྱིས་འབྱོར་བ་ང་ལ་བྱིན། །སྔོན་གྱི་
ལས་འབྲེལ་འདིས་ཀྱང་སྨིན། །མ་ཟད་མ་འོངས་དག་ཏུ་ཡང་། །འདི་བཞིན་རྒྱུན་
དུ་འབྲེལ་བར་སྤྱོད། །ཇི་སྐད་གསུངས་བཞིན་བསྐྱང་པར་འཚལ། །ཞེས་ཞུས་པས།
རྒྱལ་བུས་ཀྱང་ཕྲེང་ལྡན་མ་དང་རྒྱལ་སྲིད་བློན་འབངས་དང་བཅས་པ་བཞེས་སོ། །
དེར་ལོ་མ་འགྱང་བར་བྲམ་ཟེ་ཆེན་པོའང་དུས་ལས་འདས་པས། རྒྱལ་བུས་ཀྱང་
སྒྲིབ་སྦྱོངས་དགོངས་པ་རྫོགས་ཐབས་ལ་བརྩོན་པར་མཛད་ཅིང་། ཕྲེང་ལྡན་གྱིས་
རེ་ཞིག་ལྷ་ཞིག་དང་མཛའ་བའི་རྐྱེན་གྱིས་རྒྱལ་བུ་ཐེ་ཚོམ་དུ་གྱུར་ཀྱང་། སླར་
སྤྲུལ་པའི་བློན་པོ་བྱེའུ་སྒྱུ་མ་མཆིལ་བས། ཐབས་ཀྱིས་ལྷ་བསྐྱེད་ནས། བཙུན་མོ་
ཕྲེང་ལྡན་མ་དང་ལྷན་ཅིག་བཞུགས་པའི་ཚེ། ལྷོ་ཕྱོགས་ཀྱི་ཡབ་སངས་རྒྱས་
7O



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
དཔལ་གྱིས་རྒྱལ་བུ་གདན་དྲངས། རྒྱལ་བུ་ཡང་བྱོན་ནས་ཡབ་བླ་མ་བདེ་སྟེར་ལ་
རབ་ཏུ་བྱུང་བར་མཛད་དོ། །དེར་བླ་མ་བདེ་སྟེར་དང་ལྷན་ཅིག་སླར་ཡང་ཁམས་
བརྡའི་ཡུལ་དུ་བྱོན་ནས་བླ་མས། རྒྱལ་བློན་འབངས་བཅས་ལ་ཆོས་མང་དུ་
བསྟན། ཁྱད་པར་སྔོན་གྱི་སྐྱེས་རབས་དང་། མ་འོངས་པའི་ལུང་ཡང་འདི་ལྟར། །
ཡང་འདི་ནས་མི་རབས་ཉི་ཤུ་རྩ་ལྔ་ན། འདིའི་རྟེན་འབྲེལ་གྱིས་རྒྱལ་པོ་དཔལ་ནི་
རྒྱ་བོད་ཀྱི་ཆོས་དང་སྐད་ལ་མཁས་པའི་མཚན་བརྩོན་འགྲུས་སེང་གེ་བྱ་བ་་་་་་
འཁྲུངས། རྒྱལ་པོ་ཉིད་ནི་རྒྱལ་བ་འབྱུང་གནས་ཞེས་གངས་རིའི་ཁྲོད་དུ་བལྟམས།
ནང་བློན་དཔལ་གྲུབ་ནི། དེས་བྱིན་གྱིས་བརླབས་པའི་སྲས་སུ་འཁྲུངས་ནས་ཁོ་
བོ་རྒྱ་གར་ནས་བོད་དུ་འདྲེན། མཐུན་རྐྱེན་རྣམས་བརྩོན་འགྲུས་སེང་གེས་བསྒྲུབ།
མཚན་ནི་ཚུལ་ཁྲིམས་རྒྱལ་བ་ཞེས་ཡོན་ཏན་དུ་མ་དང་ལྡན་པར་འབྱུང་། རྒྱ་ནི་
ལམ་ཀར་གཤེགས་ཚུལ་བསྟན་ནས་ཚུལ་ཁྲིམས་རྒྱལ་བས་ཁོ་བོ་དྲངས་ཏེ་རྒྱལ་་་་་
བའི་འབྱུང་གནས་ཀྱི་ཕྱག་ཏུ་ཁོ་བོ་ཕུལ། ལོ་བཅུ་དགུར་བདག་བསྟེན་ནས། ངའི་
ཡོན་ཏན་ཕལ་ཆེ་བ་ཐོབ་པར་འགྱུར། ཞེས་པ་ལ་སོགས་པའི་ལུང་བསྟན། རྒྱལ་
པོ་དད་པ་རབ་ཏུ་བརྟན་པས་ཀྱང་ལྷོ་བྱང་གི་རྒྱལ་སྲིད་མཉམ་དུ་མཛད། ཕྲེང་
ལྡན་མ་ལ་སྲས་དད་པའི་འོད་དང༌། དད་པའི་ལྷ་གཉིས་འཁྲུངས་པའི་ཕྱི་མ་ནི་
ཡབ་བྲམ་ཟེ་དཔལ་གྲུབ་ཉིད་ཡིན་པས་འོག་ཏུ་འཆད་པར་འགྱུར་རོ། །ཚོགས་
གཉིས་གསེར་སྦྱངས་བཞུ་བླུགས་རིན་ཆེན་ཁམས། །བྱང་ཕྱོགས་ནོར་འཛིན་རྒྱུན་
དུ་གྲུབ་པའི་འཕྲུལ། །ལུགས་གཉིས་ནོར་བུའི་འཕྲ་ཚོམ་སྤུད་པའི་མདངས། །བྲམ་
ཟེའི་གཡུ་སྤངས་རྣ་བར་ཤིས་ཤིང་འཇེབས། །ཞེས་རོང་བོ་མཁས་གྲུབ་ཆེན་པོའི་
རྣམ་པར་ཐར་བ་དཔག་བསམ་ལྗོན་པ་ལས་བྲམ་ཟེ་དཔལ་གྲུབ་ཀྱི་ཡལ་འདབ་སྟེ་་
དགུ་བའོ། །



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
༡༠. རྒྱལ་པོ་དད་པའི་ལྷའི་ཡལ་འདབ།
མི་འགྱུར་བདེ་བ་ཆེན་པོའི་རང་མདངས་ལས། །ཁྲིམས་ཀྱི་འཇའ་ཚོན་མ་
འདྲེས་གསལ་བའི་མདངས། །འགོག་མེད་གསལ་བོར་ཤར་བའི་གཟིགས་མོ་ལ། །
འཆི་མེད་ལྷ་ཡང་མིག་མི་འཛུམ་པར་བལྟས། །དེ་ཡང་སྔར་གྱི་འཕྲོ་ལ་རྒྱལ་པོ་
དད་པ་རབ་ཏུ་བརྟན་པ་དང་། བྲམ་ཟེ་མོ་ཕྲེང་ལྡན་མ་གཉིས་ཀྱི་སྲས་སུ་དད་
པའི་ལྷ་ཞེས་བྱ་བ་འཁྲུངས། ཆུང་ངུ་ནས་རིག་བྱེད་དང་བརྟག་པ་སོགས་ལ་
མཁས་པར་གྱུར། ཁྱད་པར་ལོ་བདུན་པའི་སྐབས་སུ་རང་གི་ཡི་དམ་ཐུགས་རྗེ་
ཆེན་པོའི་ཞལ་གཟིགས་ནས། དད་པའི་ལྷ་ཕྲུག་ཆོས་ཉིད་ངེས་དོན་ལ། །རྣམ་
གཞོལ་ལྟར་འདུན་འགྲོ་བའི་དོན་ལ་སྤྱོད། །ཡབ་སྲས་རིམ་པར་མུན་གླིང་གསལ་
བའི་འོད། །བྱང་ཆུབ་མོས་པའི་རྡུལ་ཐག་འཕྲོ་བ་དགོས། །ཞེས་སོགས་ལུང་
བསྟན། ཕྱིས་རང་གི་ཡབ་ཀྱིས་ཀྱང༌། དེ་མཐུན་ལུང་བསྟན་པས་ཕུ་བོ་དད་པའི་
འོད་བྷངྒ་ལར་རྒྱལ་སྲིད་འཛིན་བཅུག དད་པའི་ལྷ་ཁམས་བརྡའི་རྒྱལ་སྲིད་
འཛིན་ཏུ་བཅུག་ནས་བྲམ་ཟེ་མོ་ནོར་བུ་བཟང་མོ་ཞེས་བྱ་བ་ཁབ་ཏུ་བཞེས། རྒྱལ་
བུས་བླ་མ་བདེ་སྟེར་གྱི་དྲུང་དུ་དགེ་བསྙེན་མཛད། ཡུལ་དེར་མཆོད་རྟེན་མང་པོ་
དང་ལྷ་ཁང་བཞེངས་པས་མེ་ཏོག་གི་ཆར་ཕབས། ཡུལ་དེའི་ཀླུ་རྣམས་ལ་ཆོས་
བསྟན་ནས་ཆུ་མིག་གསར་བ་ནད་ལ་ཕན་པ་བཅོ་ལྔ་བརྡོལ། སྐྱེ་བོ་རྣམས་བདེ་
བར་བཀོད། སྲས་མེ་ཏོག་ལྡན་དང་ལྷ་མཛེས་གཉིས་འཁྲུངས། སྲས་མོ་འོད་ཟེར་
ཅན་ཞེས་བྱ་བ་སྒྲོལ་མའི་སྤྲུལ་པ་བྱུང་བས་དྲི་ལིང་ཀའི་རྒྱལ་པོ་ལ་གནང་། རྣམ་
དཀར་གྱི་བྱ་བ་མཐའ་ཡས་པར་བསྒྲུབས་ནས་ཞིང་མཆོག་དམ་པར་འཕོས་སོ། །
ཐུགས་རྗེ་ཆེན་པོའི་སྣང་བ་དྲི་མེད་དང་། །རྒྱལ་ཡུམ་ཟུང་དུ་འཇུག་པའི་ཐབས་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ཤེས་གར། །བསྒྱུར་བས་འཕགས་ཡུལ་ཆོས་ལྡན་ལུགས་གཉིས་ཀྱིས། །ཁྱབ་པའི་
བཀའ་དྲིན་ཕ་མཐར་ཟད་པ་མེད། །ཅེས་རོང་བོ་མཁས་གྲུབ་ཆེན་པོའི་རྣམ་པར་
ཐར་བ་དཔག་བསམ་ལྗོན་པ་ལས་རྒྱལ་པོ་དད་པའི་ལྷའི་ཡལ་འདབ་སྟེ་བཅུ་བའོ།།
༡༡ སངས་རྒྱས་སྒོམ་པའི་ཡལ་འདབ།
ཟུར་ཕུད་ལྔ་བའི་ཐུགས་རྗེའི་ཉིན་བྱེད་འོད། །གང་ཐུགས་འདབ་སྟོང་ངོས་
སུ་ཤར་བ་ན། །བདུད་སྡེའི་ས་མོས་སྐྱེངས་པས་ཁ་ཟུམ་ཞིང་། །སྐལ་བཟང་བླ་མ་
ར་རྣམས་ཆེས་ཆེར་ཚིམ། །དེ་ཡང་སངས་རྒྱས་སྒོམ་པ་ནི་རྒྱ་ནག་གི་ཡུལ་གྱི་ཐང་
ཞེས་པའི་ཉེ་འདབས་འཕེ་ཙུང་གན་ཞེས་པ་ན། ཡབ་སྔོ་དཔོན་ཅི་ཀོ་ལུ་ནེས་པ་
དང༌། ཡུམ་མེའུ་ཙུང་ཞེས་པ་གཉིས་ཀྱི་སྲས་སུ་འཁྲུངས་ཏེ་ཆུང་ངུ་ནས་སྒོམ་བྱེད་
པའི་རྣམ་འགྱུར་དང༌། ཧ་ཤང་རྣམས་ལ་མགོ་མི་སྟོན་པར་ཕྱག་གི་གུས་ཚུལ་བྱེད་
པས། མཚན་ཀྱང་ཏེའི་གིང་དུ་གསོལ། ཆེར་སྐྱེས་པ་ན། ཡབ་ཡུམ་ལ་རབ་ཏུ་
འབྱུང་བར་ཞུས་པས་མ་གནང་བས། ལྕེབ་པའི་རྣམ་འགྱུར་མཛད་པར་གནང་སྟེ།
རི་བོ་རྩེ་ལྔའི་ཀོན་ཏེ་ཤིན་ཞེས་པའི་གཙུག་ལག་ཁང་དུ་རབ་ཏུ་བྱུང་ནས་མཚན་་་
སངས་རྒྱས་སྒོམ་པར་བཏགས། རི་བོ་རྩེ་ལྔ་ཁོ་ནར་རྩེ་གཅིག་ཏུ་གཤིན་རྗེའི་
གཤེད་ཀྱི་བསྒྲུབ་པ་མཛད་པས་ལོ་བཅུ་གཉིས་ན་མདུན་གྱི་ནམ་མཁར་གཤིན་་་་་་་
རྗེའི་གཤེད་ཀྱི་དཀྱིལ་འཁོར་ཞལ་གཟིགས། རང་གི་ཐུགས་ཀར་ཐིམ་པའི་སྣང་བ་
བྱུང་ཞིང༌། དེ་ནས་བཟུང་འཇམ་པའི་དབྱངས་དང་སྤྱན་རས་གཟིགས་གསང་
བདག་གསུམ་པོས་ཡང་ཡང་ཞལ་གཟིགས། ནུས་པ་དཔག་ཏུ་མེད་པ་བརྙེས་ཏེ་
རི་བོ་རྩེ་ལྔའི་ཤར་རི་གླང་ཆེན་འགྱིང་བ་འདྲ་བའི་ཤར་ནས་ཕྱིའི་རྒྱ་མཚོ་མཐོང་་་་
ཞིང་དེའི་གཡོན་ངོས་ན། ཨ་སུ་རུའི་བྲག་ཕུག་བྱ་བ་བདུད་རྩིའི་ཆུ་དང་། འཇའ་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྤྲིན་གསེར་འབྲུག་སོགས་ཡ་མཚན་འཇམ་དབྱངས་ཀུན་ཏུ་བཟང་པོའི་སྐུ། །
ཡོངས་ལ་གླ་རྡོར་གྲགས་པའི་ནོར་བུ་རྡོ་རྗེ་སྙིང་པོ་གཏེར་མཛོད་མི་ཤེས་པ་དང་་་་
ལྡན་པ་དེར་བཞུགས་སོ། །དེའི་ཚེ་རི་བོ་རྩེ་ལྔའི་ཉེ་འདབས་ཀྱི་འགྲོ་བ་ཕོ་མོ་མང་
པོའི་བསྙེན་བཀུར་རྣམས་བཞེས་ཏེ་ཀུན་སྨིན་པར་མཛད། སྐབས་ཤིག་ཧ་ཤང་
བདུན་ཡུལ་དེའི་རབ་བྱུང་དྲུག་ཁྱིམ་པ་གཉིས་བུད་མེད་གཅིག་དང་བཅུ་དྲུག་་་་་་
མཇལ་དུ་བྱུང་བས། ཁྱིམ་པ་གཅིག་གི་སེམས་ལ་ཐེ་ཚོམ་ཡོད་པ་མཁྱེན་ཏེ། རང་
ཉིད་འཇམ་དཔལ་དུ་བསྟན། ནམ་མཁར་འཕགས་ནས་འོད་སྤྲོ་བ་སོགས་མཛད།
བྲག་ལ་ཞབས་དང་སོར་མོ་ལྔའི་རྗེས་སོགས་ཀྱིས་ཆོ་འཕྲུལ་བསྟན་པས། ཐམས་
ཅད་དད་དེ་ཀུན་གྱིས་སློབ་མར་ཁས་བླངས། སོ་སོར་བསྒྲུབ་ཐབས་བྱིན་པས་
དངོས་གྲུབ་བཟང་པོ་རེ་ཐོབ་ཅིང་མཐར་རྣལ་འབྱོར་མཆོག་རེ་རེར་གྱུར། ལྷག་
པར་དགེ་ཚུལ་བཞི་ལ་གཤིན་རྗེའི་གཤེད་ཀྱི་བསྒྲུབ་ཐབས་གནང་བས་ཞལ་མཐོང་
ཞིང་གྲུབ་པ་བརྙེས། དེའི་ཚེ་ཤར་ཕྱོགས་པེ་ཤིང་གི་ས་ནས་བདུད་ཀྱི་ལྷ་ཞིག་གིས་
ཆོས་མཛད་རྣམས་ལ་བར་དུ་གཅོད་པས། དེས་སློབ་དཔོན་གྱིས་སྦྱིན་བདག་
འགའ་ལ་བསྲུང་བ་བཏགས་པས། འཁོན་དུ་བཟུང་ནས་ལན་ཅིག་སངས་རྒྱས་
སྒོམ་པ་སློབ་མ་འགའ་དང་བཅས་སྐྱོ་སངས་ཀྱི་ཚུལ་དུ་རྒྱུ་བ་ན། ཤར་ཕྱོགས་ཀྱི་
རྒྱ་མཚོའི་ནང་ན། ཀླུ་ན་གུ་ལི་ཞེས་བྱ་བ་ནག་ཕྱོགས་སྟོབས་ཅན་ཞིག་ཡོད་པ་དེ་
དང་བདུད་རིགས་རྣམས་འབྲུག་དང་སེར་དྲག་འཚུབ་ཀྱི་ཁྲོད་ན་བདུད་སྡེ་མུ་་་་་
སྟེགས་ཀྱི་ལྷར་གདོང་ཅན་དུ་བྱས། སྤྲེལ་དང་བྱི་ལ་ཉ་སོགས་གདོང་ཅན་མང་
པོའི་དཔུང་དང་བཅས་ཏེ་བྱུང་བ་དང་། སློབ་དཔོན་གྱིས་སློབ་མ་རྣམས་གསང་
བདག་ཏུ་བསྐྱེད་པས་དེ་བཞིན་འགྱུར། རང་ཉིད་འཇམ་དཔལ་དྲག་པོ་ཞལ་
གཅིག་ཕྱག་གཉིས་པ་གཡས་བེ་ཅོན། གཡོན་དུས་ཀྱི་རླུང་གི་ཞགས་པ་འཛིན་
པའི་རྣམ་པ་ཅན་དུ་མཛད་དེ། བདུད་ཀླུ་སོགས་ཐམས་ཅད་བསྡིགས་ནས་ཕྱག་
74



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
གི་སྤར་བས་བསྡམས་ཤིང་རྫུ་འཕྲུལ་གྱིས་ནུབ་རི་རྨ་བྱ་གར་བྱེད་འདྲ་བའི་ངོས་ན་
འཇམ་དཔལ་གྱིས་བདུད་བཅོམ་པའི་བྲག་ཕུག་ཡོད་པ་དེ་ཉིད་དུ་བྱོན་ཏེ་མནན་་་
སྲོག་སྙིང་འཕྲོག་ཕལ་ཆེར་དམ་ལ་བཞག བདུད་རིགས་གསུམ་བསྐལ་པར་མི་
ལྡང་བར་མནན་པའི་སྟེང་དུ་རྡོའི་མཆོད་རྟེན་ནག་པོ་ཧཱུྃ་གིས་མཚན་པ་བཞག །
ཕྱོགས་བཞིར་ཞབས་རྗེས་ཀྱང་མཛད། དེ་ནས་བཟུང་སྟེ་པེ་ཅིང་ནས་རི་བོ་རྩེ་
ལྔའི་བར་དང་ཤར་གྱི་རྒྱ་མཚོའི་འགྲམ་དུ་སེམས་ཅན་ལ་འཚེ་བའི་ཀླུ་བདུད་་་་་་
སོགས་ཞི་ནས་བདེ་བ་ལ་བཀོད། ཐུགས་ཀྱི་སློབ་མ་མཐའ་ཡས་ཁྱད་པར་དེ་ཚེ་
ཡབ་ཀྱིས་སྙན་པ་རྣམས་གསན་ཏེ། ཡབ་ཡུམ་གཉིས་བྱོན་ནས་བསྙེན་བཀུར་ཡབ་
ལ་འཇམ་དབྱངས་ཁྲོས་པའི་བྱིན་རླབས་མཛད། དེ་ནས་བཟུང་སྟེ་མི་ལུས་ཁོ་ན་
རྣམ་པར་དག་པ་དྲུག་ཅུའི་བར་དུ་བརྒྱུད་ནས་འགྲོ་དོན་འབྱུང་བ་དང་། མཐར་
མཁའ་སྤྱོད་དུ་ཧེ་རུ་ཀ་དང་གཉིས་སུ་མེད་པའི་ལུང་བསྟན་མཛད། ཡུམ་ལའང་
དེ་བཞིན་དུ་སྐྱེ་བ་བཅུ་དྲུག་ཏུ་མི་ལུས་བརྒྱུད་ནས་བདེ་བ་ཅན་དུ་སྐྱེ་བར་བསྟན།
སློབ་དཔོན་ཧ་ཤང་རབ་བྱུང་གཉིས། རབ་བྱུང་སྔ་ཕྱི་བརྒྱད་པོ་རྣམས་དང་སྦྱིན་
བདག་ཕོ་མོ་གཉིས་བཅས་རང་ཉིད་གང་དུ་འཁྲུངས་པའི་ཉེ་འཁོར་མཐོང་ཐོས་་་
ཡོད་པའི་སར་སྐྱེས་ནས་བསྟན་འགྲོའི་དོན་རྒྱ་ཆེན་པོ་འབྱུང་བ་དང་། དེ་ལྟར་མི་
ལུས་རྐྱང་གི་སྐྱེ་བ་བརྒྱུད་ནས་བདེ་བ་ཅན་དང་པོ་ཊ་ལར་སྐྱེ་བར་ལུང་བསྟན་་་་་་
སོགས་མཛད། ཕོ་བྲང་པེ་ཅིང་དུ་ཅུང་ཟད་བྱོན། འགྲོ་བ་མང་པོ་གྲོལ་བར་
མཛད། སྐབས་ཤིག་པོ་ཊ་ལར་རྫུ་འཕྲུལ་གྱིས་བྱོན་ནས་འཕགས་པ་ལ་ཆོས་ཉན་
ཅིང་རྒྱ་མཚོའི་ཀླུ་རྣམས་ལ་ཆོས་གསུངས། ཚུར་བྱོན་འགྲོ་བ་མང་པོ་སྨིན་པར་
མཛད་དེ། ཆོས་དབྱིངས་སུ་ཐིམ་པའི་མཛད་པ་བསྟན་ཏོ། །
རྒྱལ་བ་ཀུན་ལས་ཆེ་རྒན་འཇམ་པའི་དབྱངས། །རིགས་གསུམ་འདུས་པའི་
ངོ་བོར་ཤེས་པའི་རྩལ། །ཡེ་གྲོལ་རིགས་པའི་ཀློང་དུ་ཤར་བ་འདིས། །འཕགས་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཡུལ་པཎ་གྲུབ་ཚོགས་ཀྱི་ཁེངས་པ་འཕྲོག །ཅེས་རོང་བོ་མཁས་གྲུབ་ཆེན་པོའི་
རྣམ་པར་ཐར་བ་དཔག་བསམ་ལྗོན་པ་ལས་སངས་རྒྱས་སྒོམ་པའི་ཡལ་འདབ་སྟེ་་་
བཅུ་གཅིག་པའོ། །
༡༢. བློ་གྲོས་གསལ་བའི་ཡལ་འདབ།
མཁས་བཙུན་བཟང་པོ་གསེར་གྱི་དྲ་བ་ཅན། །བསླབ་གསུམ་ནོར་བུའི་ཏོག་
གིས་གཙུག་མཛེས་ཤིང་། །ཏིང་འཛིན་དྲན་ཤེས་དལ་གྱིས་འགྲོ་བ་འདི། །ཡེ་ཤེས་
རོལ་བའི་གཉིས་འཐུང་མ་ལགས་སམ། །དེ་ཡང་སྔོན་ཝ་ར་ཎཱ་སི་ན་ཁྱིམ་བདག་
སྣང་བ་དང༌། ཆུང་མ་མེ་ཏོག་སྦྱིན་གཉིས་ལ་སྲས་ལེགས་གྲུབ་དང་གསལ་བ་
གཉིས་ཡོད་པའི་གསལ་བ་ནི་ཤེས་རབ་དང་ཚུལ་ཕུན་སུམ་ཚོགས་པ་དང་ལྡན་་་་་་
པས། ཡུལ་དེའི་རྒྱལ་པོ་ལྷ་སྐྱོང་ཞེས་བྱ་བས་ཀྱང་དེ་ལ་བྱམས་པར་བྱེད་དོ། །ལན་
ཅིག་ཁྱེའུ་གསལ་བས་གྲོང་ཁྱེར་གྱི་བཞི་མདོར་སོང་བས། མུ་སྟེགས་བྱེད་ཅིག་
དང་འཕྲད་པས་དེས་ངན་སྔགས་བཏབ་སྟེ་སོང་བ་དང་། གསལ་བས་རིག་ཡུལ་
དེའི་དབུས་ཀྱི་སྲང་ཁ་ན་སྤྱན་རས་གཟིགས་ཀྱི་ལྷ་ཁང་ཡོད་པ་དེར་སོང་སྟེ་གསོལ་
བ་བཏབ་པས། མངོན་སུམ་དུ་ཞལ་བསྟན་ནས་མུ་སྟེགས་པ་སྒྲོལ་བའི་དབང་
བསྐུར་སོགས་མཛད་པས། དེའི་ནུབ་མོ་གསལ་བའི་གནས་སུ་ཐུག་ཆོམ་ཆེན་པོ་
དང༌། གཟུགས་མེད་པའི་ལྕགས་ཀྱི་སྤར་མོ་ཞིག་གསལ་བའི་སྙིང་ཁའི་ཐད་དུ་
ཚུར་བྱུང་བ་ན། གསལ་བས་དེ་མ་ཐག་ལག་པ་དེ་བཟུང་ནས། མུ་སྟེགས་སྒྲོལ་
བའི་ངན་སྔགས་བཏབ་སྟེ་བཟློག་པ་དང་། ལྕགས་ཀྱི་སྤར་མོ་དེ་ཉིད་སླར་ལོག་སྟེ་
མུ་སྟེགས་བྱེད་ཀྱི་ལྷ་ཁང་གི་སྒོར་ཕོག་ནས་ལྷ་ཁང་ཞིག་སྟེ། སྔགས་མཁན་མུ་
སྟེགས་དྲུག་དང༌། མུ་སྟེགས་ཀྱི་རྣལ་འབྱོར་པ་བརྒྱད་ཤི རྟེན་རྣམས་དུམ་བུར་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
གྱུར། མུ་སྟེགས་ཀྱི་འབངས་རྣམས་ལ་རིམས་ནད་བྱུང་བས། ཀུན་གྱིས་གསལ་
བར་སྐྱབས་སུ་སོང་ནས་ཡུལ་འབངས་རྣམས་ནད་ལས་ཐར་བར་གྱུར། ལྷ་ཁང་
ཞིག་པ་དེ་ཉིད་རྒྱལ་པོ་ལྷ་སྐྱོང་དང་གསལ་བའི་བཀས། ཐུགས་རྗེ་ཆེན་པོའི་ལྷ་
ཁང་བཞེངས་པས་ཡུལ་དེའི་སྐྱེ་བོ་རྣམས་ཀྱིས་བསགས་པར་བརྗོད། དེར་གསལ་
བས་བླ་མ་ཤཱཀྱ་བཤེས་གཉེན་གྱི་དྲུང་དུ་ཡུལ་དེའི་ཁྱེའུ་ཉེ་དགའ་དང༌། དགའ་
འཛིན་རབ་ཏུ་བྱུང་བ་མཐོང་ནས་རྐྱེན་བྱས་རབ་ཏུ་བྱུང་སྟེ་བླ་མས་ཇི་སྙེད་་་་་་་
གསུངས་པའི་ཆོས་རྣམས་ཐུགས་སུ་ཆུད་ཅིང་ཉམས་སུ་བསྟར་བས་ཕྱིས་བློ་གྲོས་་་
གསལ་བར་གསོལ། སྐབས་ཤིག་དུར་ཁྲོད་དུ་ཕྱིན་པས་ཤ་ཟ་མང་པོས་བསྙེན་
བཀུར་ཏེ་དམ་ལ་བཞག དུར་ཁྲོད་དེར་མཁའ་འགྲོ་གསང་བ་ཡེ་ཤེས་ཀྱིས་དབང་
བསྐུར་བྱིན་གྱིས་བརླབས། སློབ་དཔོན་ཛྙཱ་ན་མི་ཏྲི་གུ་གྱ་བྱ་བར་གསང་བ་འདུས་
པ་དང་། ཐུགས་རྗེ་ཆེན་པོ་གཤིན་རྗེའི་གཤེད་ཀྱི་དབང་བསྐུར་དང་གདམས་
ངག་རྣམས་ཐོབ། ལྷ་དང་མཁའ་འགྲོ་མང་པོས་གཟེངས་བསྟོད། སྐབས་ཤིག་
དུར་ཁྲོད་དེ་ཉིད་དུ་ཟླ་བ་གསུམ་ཏིང་ངེ་འཛིན་གཅིག་ལས་མ་གཡོས་པར་་་་་
བཞུགས་པས། ཡུལ་དེའི་རྔོན་པ་གཅིག་གིས་ཉམས་ཕྱིར་མདའ་བརྒྱབ་པས། །
མདའ་མེ་ཏོག་གི་ལུ་གུ་རྒྱུད་དུ་གྱུར་ནས་རྔོན་པ་ཉིད་མཁའ་འགྲོས་བསྒྲལ་ཞིང་་་་
ནུས་པའང་ཆེ་བའི་གྲགས་པས་ཁྱབ། ཕྱིས་ཝ་ར་ཎཱ་སིར་འགྲོ་དོན་རྫོགས་ནས་ཨོ་
རྒྱན་དུ་བྱོན། དེར་འགྲོ་དོན་ལོ་གསུམ་མཛད། སླར་ཡང་ཡངས་པ་ཅན་དང༌།
ཡུལ་མེ་ཏོག་བརྒྱན་པ་སོགས་ཡུལ་འགར་སེམས་ཅན་གྱི་དོན་ཅི་རིགས་མཛད་དེ་་
མི་རྟག་པའི་ཆོ་འཕྲུལ་བསྟན་ཏོ། །སྣང་སྟོང་ཡེ་ཤེས་རིགས་པའི་དབང་འབྱོར་
ནས། །ངུར་སྨྲིག་གསར་བའི་ལང་ཚོ་དར་དྲག་གིས། །བདུད་སྡེའི་སྙིང་ལ་ཟུག་རྔུ་
-འབྱིན་མཛད་པའི། །མཐུ་སྟོབས་སྲིད་སྒྲུབ་རྩལ་ལ་ཅོ་འདྲི་མཛད། །ཅེས་རོང་བོ་
མཁས་གྲུབ་ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་བློ་གྲོས་གསལ་་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྒྲ
བའི་ཡལ་འདབ་སྟེ་བཅུ་གཉིས་པའོ། །
༡༣.འོད་ཟེར་ཅན་གྱི་ཡལ་འདབ།
སྙིང་རྗེ་བཟང་པོའི་འཁྲི་ཤིང་ལྡེམ་པའི་རྩེར། །མི་རྟག་གློག་གི་འོད་འཕྲོ་
འདབ་སྟོང་ཅན། །སྐབས་གསུམ་འགྲོ་བའི་སེམས་རྒྱུད་ལྕགས་ཀྱི་ཟོར། །རྣམ་དག་
གསེར་སྦྱངས་སྣང་བར་བསྒྱུར་འདི་རྨད། །དེ་ཡང་འོད་ཟེར་ཅན་ནི་སུམ་ཅུ་རྩ་
གསུམ་དུ་རེ་ཞིག་ལྷ་ཕྲུག་མཛེས་ཤིང་དལ་བ་ཡོན་ཏན་མང་པོ་དང་ལྡན་པར་་་་་
འཁྲུངས། ལྷ་མོ་སྟོང་ཕྲག་བཅུ་གཉིས་དང་ལྷན་ཅིག་འདོད་པའི་བདེ་བར་སྤྱོད་
དོ། །དེའི་ཚེ་ལྷ་དེའི་མིང་ཡང་འོད་ཟེར་དུ་གྲགས། དེར་རང་ལྟ་བུའི་ལྷ་ཕྲུག་མང་
པོ་འདོད་པ་ལ་གཡེངས་པས་ངན་འགྲོར་འགྲོ་བ་གཟིགས་ནས། རང་ཉིད་ལྷ་
མོའི་འཁོར་དང་བཅས་པ་སྐྱེད་མོས་ཚལ་སོགས་ཉམས་དགའ་བའི་གནས་རྣམས་་
ལ་རྒྱུ་བ་ལྷ་གཞན་རྣམས་ཀྱིས་མཐོང་བ་ནི། ལྷ་འོད་ཟེར་ཅན་དང་དེའི་འཁོར་གྱི་
ལྷ་མོ་རྣམས་གཞན་པས་ལྷག་པའི་འོད་དང་གཟུགས་དང་འབྱོར་བ་དུ་མ་དང་་་་
ལྡན་པར་མཐོང་ནས། ལྷ་ཕྲུག་སུམ་བརྒྱ་ལྷ་མོ་སུམ་འབུམ་ལྔ་བརྒྱས་བསྐོར་ནས་
རོལ་མོ་བྱེད་ཅིང་འོད་ཟེར་ཅན་འཁོར་བཅས་ཀྱི་དྲུང་དུ་ལྷགས་སོ། །དེར་འོད་
ཟེར་ཅན་ལ་པོ་ཊ་ལ་ནས་འཕགས་པས་བརྡའ་མཛད་པ་དང༌། ལྷ་དང་ལྷ་མོ་
འདུས་པ་དེ་ཐམས་ཅད་ཀྱི་ནང་ནས། ལྷ་མོ་གཉིས་དང་ལྷན་ཅིག་ཏམྦུ་རའི་རྒྱུད་
ནས་གླུ་བླངས་པ། སུམ་ཅུ་རྩ་གསུམ་འདོད་ཡོན་འབྱོར་བའི་གནས། །འཆི་མེད་
གནས་ཞེས་གྲགས་ཀྱང་ལྷ་རིགས་ཀུན། །མ་ཤི་རྟག་གནས་ངེས་ནི་མ་མཐོང་ངོ༌། །
ཅི་ཕྱིར་རྫུན་གྱི་གཟུགས་ཀྱིས་རྫུན་འདི་སྨྲས། །ལོངས་སྤྱོད་མཐའ་ཡས་འབྱོར་
བས་གཡེང་བའི་ལྷ། །གཏན་བདེ་གྲུབ་པ་འགའ་ཡང་མ་མཐོང་ངོ༌། །འཕྲལ་ཕྱི་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
བདེ་བ་འཚོལ་བའི་གྲོགས་པོ་དག །མི་འདོད་གནས་འདིར་ཆགས་པ་བྱིས་པའི་
ལུགས། །ཞེས་སྨྲས་པ་དང༌། ལྷ་གཞན་རྣམས་ན་རེ། ཀྱེ་གྲོགས་པོ་ཁྱོད་རང་
འབྱོར་བ་དུ་མ་དང་ལྡན་པར་ལོངས་སྤྱོད་བཞིན་དུ་འདོད་ཡོན་དང་གནས་ཀུན་་་་
ལ་སྨོད་པ་ཅིའི་ཐ་ཚིག་ཟེར་བ་དང་། འོད་ཟེར་ཅན་ན་རེ། འཆི་བའི་ཆོས་ཅན་
ལྟར་སྣང་གཟུགས་སུ་གྲུབ། །དོན་ལ་མི་རྟག་རྫུན་གཟུགས་ལྟ་བུར་ཤར། །ལོངས་
སྤྱོད་སྒྲའང་དཔྱད་ན་སྙིང་པོ་མེད། །དྲི་རོ་རེག་བྱའང་དཔྱད་ན་སྟོང་བ་སྟེ། །གང་
ནས་བྱུང་དང་འགྲོ་འོང་གྲུབ་པའི་དངོས། །རྟག་པའི་རང་བཞིན་མཐོང་ངམ་
གྲོགས་པོ་དག །འོ་ཅག་སུམ་ཅུ་རྩ་གསུམ་ལྷ་གནས་འདིར། །ཡིད་འོང་ལྷ་མོ་མང་
པོས་བསྐོར་བསྐོར་ནས། །འདོད་ཡོན་ལྔ་ལ་རེ་ཞིག་སྤྱད་ནས་ཀྱང་། །གློ་བུར་
འདས་ཚེ་ཐམས་ཅད་སྡུག་བསྔལ་གཞི། །གཏན་བདེ་ཅུང་ཟད་ཙམ་ཡང་མ་གྲུབ་
ན། །བདེ་ཀུན་སླད་ཀྱི་སྡུག་བསྔལ་རྒྱུ་ཁོ་ན། །མི་རྟག་རྟག་པར་བཟུང་བས་དུས་
ཀུན་ཕུང༌། །གྲོགས་དག་ད་ནི་བྱེད་པས་འཕྲལ་སྣང་གི །འདོད་ཡོན་འབྱོར་ཀྱང་
ཐམས་ཅད་སེམས་ཉིད་ལས། །རྟག་འཛིན་ཆགས་པའི་བློ་ཡིས་མ་བཅིངས་པས། །
ལྷ་མོ་རྣམས་ཀྱང་བྱང་ཆུབ་སྤྱོད་པའི་རྒྱུ། དཀོན་མཆོག་གསུམ་ལ་དུས་ཀུན་
སྐྱབས་འགྲོ་ཞིང་། །བདེ་ཀུན་དེ་ཡི་མཐུར་ཤེས་འགྲོ་བ་རྣམས། །བདེ་འདོད་ཤ་
སྟག་ཀུན་ཀྱང་སྒྲོལ་བར་སྨོན། །འདི་ཕྱིར་བདེ་བ་རྒྱས་པ་དེ་ལས་འབྱུང༌། །ཡུན་
དུ་ཉམས་པར་གྱུར་ན་མི་རུང་ངོ༌། །ལང་ཚོས་བསྙེམས་པའི་ལྷ་དང་ལྷ་མོ་ཀུན། །
ལྟོས་ཤིག་ལྗོན་ཤིང་རྩེ་ལ་ཆགས་པ་དང༌། །གཞི་ལ་སྐྱེས་པའི་འདབ་མ་སྟོང་ལྡན་
དག །རྙིང་ཞིང་རླུང་གིས་གཏོར་ཚེ་ཀུན་ནས་འཐོར། །ས་སྐྱེས་པདྨ་རྣམས་ལ་
ཀུན་ཆགས་ཀྱང་། །དེ་མ་ཐག་ཏུ་རྙིང་བའི་ཆོས་ཅན་དེ། །མི་རྟག་ཆོས་སྟོན་འདི་
ལས་ཅི་ཞིག་དགོས། །སྒྲ་སྙན་ཡན་ལག་བརྒྱད་ལྡན་འདི་དག་ཀྱང༌། །རྩོལ་བ་
སེམས་ཀྱི་ཆོས་ལས་བྱུང་བ་ཉིད། །སེམས་དང་རྩོལ་བ་མེད་ཚེ་སྒྲ་དེ་བཞིན། །བདེ་



གྱི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྐྱིད་འདི་ཡང་སྒྲ་ཡི་ཆོས་ཉིད་དེ། །བསྒྲུབས་ན་འབྱུང་གི་མ་བསྒྲུབ་གང་དུའང་
མེད། །འོ་ཅག་འདོད་ཡོན་སྤྱད་བྱ་སྤྱོད་བྱེད་ཀུན། །བརྟགས་ན་ཐེར་ཟུག་གཡོ་
བའི་རང་བཞིན་ལས། །རྟག་ཏུ་ངེས་པ་ཅུང་ཟད་ངས་མ་མཐོང་། །དེ་བཞིན་ཤེས་
པར་གྱིས་ཤིག་གྲོགས་པོ་རྣམས། །ཞེས་གདམས་པས་དེར་འཁོད་ཀྱི་ལྷ་དང་ལྷ་མོ་
ཐམས་ཅད་འཕགས་པ་དང་ལྷ་ཕྲུག་གཉིས་ཀས་བྱིན་གྱིས་བརླབས་པས། བྱང་
ཆུབ་ཏུ་སེམས་བསྐྱེད་དེ་ཕྱིན་ཆད་ངན་སོང་གི་སྒྲིབ་པས་མི་གོས་པར་གྱུར་ཏོ། །
དེ་ལྟ་བུའི་མཛད་པས་ལྷ་མང་པོའི་དོན་མཛད་དེ། མཐར་པོ་ཊ་ལར་འཕགས་
པའི་དྲུང་དུ་ཕྱིན་ཏེ་ཆོས་གསན་ནས་འཕགས་པས་ཀྱང་སྤྲུལ་པས་ལྷ་གནས་སུ་་་་་
དོན་བྱེད་པ་དང༌། ངོས་ཀྱི་ཡུལ་སྣ་ཚོགས་སུ་འགྲོ་དོན་གྱིས་ཤིག་པར་བཀའ་
བསྩལ། འཕགས་མ་སྒྲོལ་མས་ཀྱང་དེ་ལྟར་དབང་བསྐུར་བས། ལྷ་ཕྲུག་འོད་ཟེར་
ཅན་དེ་ཉིད་ཀྱིས་སུམ་ཅུ་རྩ་གསུམ་གྱི་འགྲོ་བ་སྨིན་གྲོལ་ལ་འགོད་ཕྱིར་གཟུགས་སྐུ་
གཅིག་པོ་དེ་ཉིད་དེ་ངས་ཀྱང་ལྷ་ཕྲུག་དེ་ཉིད་ཀྱི་གཟུགས་ཀྱིས་ལྷ་ཡུལ་དུ་བཞུགས་
ཤིང༌། ངོ་བོར་ཡེ་ཤེས་ཀྱི་རང་བཞིན་ཆོས་ཉིད་རྣམ་པར་རོལ་བའི་ཐུགས་དེ་ཉིད་
དུ་སྤྲུལ་པའི་ཟླ་ཤེལ་འབུམ་ཕྲག་སྤྲོ་བ་ལ་བཞུགས་སོ། །དེ་ཡང་སྔོན་ཡེར་བའི་
མགུལ་ན་ཇོ་བོ་ཡབ་སྲས་བཞུགས་པའི་ཚེ། ཇོ་བོའི་ཞལ་ནས། ལོ་ཙཱ་བ་འདི་སྒྱུ་མ་
ལ་མཁས་གསུངས། འབྲོམ་གྱིས་དེང་སང་གི་ལོ་ཙཱ་བ་ནི་སྣ་ཅེར་བ་ཨ་ཙ་ར་འདྲ་
བར་འདུག འདི་ལུང་བ་རེ་ན་རེ་རེ་མེད་དམ་གསུངས། ཇོ་བོའི་ཞལ་ནས། སུམ་
ཅུ་རྩ་གསུམ་ན་ལྷ་མོ་མང་པོའི་དབུས་ནའང་འདི་འདུག རྒྱ་མཚོའི་འགྲམ་དུ་རི་
དྭགས་ལྟ་བུའི་དྲང་སྲོང་སྨྲ་ར་ཅན་ཞིག་ཏུའང་འདུག རྒྱ་ནག་ན་རྒྱལ་པོ་གཅིག་
ཏུའང་སྣང་། འདི་ནའང་འབྲོམ་གྱི་ཕོ་ཉ་ལོ་ཙཱ་བ་ཆེན་པོར་བསྟན། ཡང་འདུག་
སྟེ་བཤད་ན་སྨྱོན་པའི་ངག་དང་མཚུངས། འབྲོམ་རང་ཡང་དེ་ལས་ཐུ་བ་
གསུངས་སོ། །དེ་ལྟ་བུའི་གསུང་གིས་ལོ་ཙཱ་བ་ན་རེ། དེ་ཀུན་སྒྱུ་མ་རང་ཡིན།
8)



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
དོན་དེ་ཐམས་ཅད་ནི་ལོ་ཙཱ་བ་རྒན་པོ་གསེར་འཚོལ་ང་རང་ཡིན་གསུངས་པས་་་་
གསུང་འདིས་གོ་བར་ནུས་སོ། །ལྷན་སྐྱེས་ཡེ་ཤེས་སྒྱུ་མའི་གར་མཁན་མས། །སྣ་
ཚོགས་དོན་གྱི་རི་མོ་འབུམ་གྱི་འཕྲུལ། །ཡིད་ཅན་གཞོན་ནུའི་ཀུན་རྟོག་འདྲེན་
བྱེད་ལ། །ཕན་བདེའི་སྨིན་མ་འཁྱོག་པོར་རིང་དུ་གཟིགས། །ཞེས་རོང་བོ་མཁས་
གྲུབ་ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་འོད་ཟེར་ཅན་གྱི་ཡལ་་
འདབ་སྟེ་བཅུ་གསུམ་པའོ། །
༡༤. ཁྱིམ་བདག་འོད་དཔལ་གྱི་ཡལ་འདབ།
མི་ཤིགས་རླུང་གི་འབྱུང་བཞིའི་རང་མདངས་ལས། །སྣ་ཚོགས་དབང་
གཞུའི་སྣང་བརྙན་མ་འདྲེས་ཀྱང་། །སྤྲུལ་པའི་ཟློས་གར་འགགས་པ་མེད་པའི་
ཁྲོད། །ཐབས་མཁས་འོད་དཀར་སྤྲོ་བའི་ཚུལ་ལ་རངས། །དེ་ཡུལ་ཡངས་པ་ཅན་
ན་རྗེ་རིགས་དད་པ་སོགས་ཡོན་ཏན་དུ་མ་དང་ལྡན་ཞིང་ལོངས་སྤྱོད་ཆེ་བ། ཁྱིམ་
བདག་འོད་དཔལ་བྱ་བ། ཆུང་མ་འོད་ལྡན་བྱ་བ་ཡོད་པས་སྐབས་ཤིག་འོད་ལྡན་
ལ་བུ་སྐྲ་སེར་བ་མིག་ཅུང་ཟད་ཟླུམ་པ། སྐད་རྟ་སྐད་འདྲ་བ་གཅིག་བཙས་མ་
ཐག་ཡུལ་དེའི་མདོར་མཚོ་ཞིག་ཡོད་པ་གློ་བུར་དུ་སྐམས། ཡུལ་དེའི་མི་མང་པོ་ལ་
གཅོང་ནད་ཡོད་པ་རྣམས་སོས་པས་ཡབ་ཡུམ་གཉིས་ངོ་མཚར་ནས་སྲས་ལ་ཁྱོད་་་་
སྤྲུལ་པ་གཅིག་ཡིན་ནམ། སྨྲས་པ། འཛུམ་བསྟན་ནས་སྨྲར་མ་འདོད། སྐབས་
ཤིག་ཡུལ་དེར་དུས་སྟོན་བྱུང་ནས་དགེ་འདུན་མང་པོ་འདུས་པའི་གཙོ་བོ་བླ་མ་་་་
འོད་དཔག་མེད་བྱ་བ་མངོན་ཤེས་རྟོགས་པའི་ཡོན་ཏན་མཐའ་ཡས་དང་ལྡན་པ་་་
དེ་ཉིད་བྱོན་པས། ཡབ་ན་རེ་འོ་ཅག་ལ་འོད་དཔལ་དང་འོད་ལྡན་གཉིས་ཀྱང་བླ་
མ་འདིས་བཏགས་ཀྱི། བུའི་མིང་ཡང་འདི་ཉིད་ལ་ཞུ་བྱས་ནས། བླ་མ་གཙོ་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཁོར་རྣམས་ལ་བསྙེན་བཀུར་བས། བླ་མས་ཀྱང་ཁྱེའུ་ལ་མཚན་འོད་ཟེར་དུ་
གསོལ། ཁྱེའུ་ཟླ་བ་བདུན་ལོན་པ་དེས་བླ་མ་ལ་ཕྱག་འཚལ། ཚིགས་སུ་བཅད་
པས་དྲི་ལན་མཛད། དེར་སྲས་ལ་དེ་ཉིད་དུ་སྡོམ་པ་གནང་ནས་ཡབ་ཡུམ་ལ་ཆོས་
གསུངས་ནས། ནགས་ཁྲོད་དུ་གཤེགས་པ་དང༌། སྲས་ཀྱིས་ཡབ་ཡུམ་ལ། ནོར་
ཡོད་སྤྱོད་པར་མི་བྱེད་པ། །སེར་སྣའི་དབང་གིས་ཡི་དྭགས་ཉིད། །ཆགས་པ་མེད་
པར་སྐྱོང་བ་གང་། །ལོངས་སྤྱོད་ལྷུན་གྲུབ་རྒྱལ་པོ་ཡིན། །ད་ནི་མ་ནུས་ཕོངས་པ་
དག །རང་གི་སྦྱིན་གནས་སུ་བྱོས་ལ། །ཕ་མས་ཆོས་ཀྱི་ལག་ལེན་མཛོད། །ཁོ་བོས་
ཕན་སེམས་ཆོས་བསྟན་བྱ། །གང་གིས་བར་ཆོད་མི་ནུས་ཤིང་། །གདུག་པ་ལ་ལ་
འབྲོས་པར་འགྱུར། །ལ་ལ་ཞུམ་སྟེ་འདུད་པར་འགྱུར། །དེ་ནས་དོན་ཀུན་འགྲུབ་
པ་འོང་། །ཞེས་གསུངས་པས། ཡབ་ཡུམ་གཉིས་ཀྱིས་འཛད་མི་ཤེས་པའི་མཛོད་
ཕྱེ་སློང་བ་ཐམས་ཅད་ཚིམ་པར་མཛད། སྲས་ཀྱིས་ཆོས་འདོད་པ་རྣམས་ལ་ཆོས་
བསྟན་ནས་སྦྱིན་པ་རྣམ་བཞིས་འགྲོ་བ་རྣམས་སྨིན་གྲོལ་ལ་བཀོད་པར་གྱུར་ཏོ། །
བྱང་ཆུབ་སེམས་ལ་དབང་བསྒྱུར་མཛོད་ཀྱི་དབུས། །མ་རིག་རྨོངས་པའི་
ཡིད་ཅན་ད་རི་དྲ། །རྣམ་མཁྱེན་དཔལ་གྱི་མགྲོན་དུ་འགུགས་མཛད་པའི། །
མཛད་བཟང་འདི་ཀོ་སྔོན་མེད་གཏམ་གྱི་དཔྱིད། །ཅེས་རོང་བོ་མཁས་གྲུབ་ཆེན་
པོའི་རྣམ་པར་ཐར་བ་དཔག་བསམ་ལྗོན་པ་ལས་ཁྱིམ་བདག་འོད་དཔལ་གྱི་ཡལ་
འདབ་སྟེ་བཅུ་བཞི་པའོ། །
༡༥. ཀུན་ཏུ་དགའི་ཡལ་འདབ།
དྲི་བཞོན་མ་ལ་ཡ་སྐྱེས་བཞིན། །རྟག་ཏུ་ལྷ་དང་དབྱེར་མེད་ཅིང་། །དོན་
གཉིས་གྲུབ་པའི་དངར་བའི་བསུང༌། །སྐལ་བཟང་གཉིས་འཐུང་ཡོངས་ཀྱིས་བྱོས།།



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
དེ་ཡང་སྔོན་ཡུལ་ཡངས་པ་ཅན་ན་ཁྱིམ་བདག་ཀུན་དགའ་བྱ་བ་ཆུང་ངུ་ནས་་་་་
ཐུགས་རྗེ་ཆེན་པོས་ལུང་བསྟན་ཅིང་བཟོད་སོགས་འཕགས་པའི་རྒྱན་དང་ལྡན་པ་
དང་། ཆུང་མ་ཡང་ལེགས་བྱིན་མ་བྱ་བ་བུད་མེད་ཡོན་ཏན་བཟང་པོ་དང་ལྡན་
པ་གཉིས་ཀ་འབྱོར་ཞིང་ཀུན་གྱིས་བཀུར་བར་བྱེད་དོ། །སྐབས་ཤིག་ཀུན་ཏུ་
དགའི་རྨི་ལམ་དུ་ཁྱེའུ་དཀར་པོ་ལག་ན་མེ་ཏོག་སྙིམ་པ་གང་ཐོགས་པ་ཞིག་བྱུང་་་
ནས་ལུང་བསྟན་འགའ་མཛད། མཐར་ཁྱེད་གཉིས་ལ་བུ་མེད་པས་མི་ལེགས་པས་
ཟླ་བ་ཕྱི་མར་ཁྱོད་ལ་བུ་གཅིག་སྦྱིན་གྱིས། ཁྱིམ་བྱི་དོར་གྱིས་ལ་མེ་ཏོག་སོགས་
མཆོད་པ་ཤོམས་ཤིག་ཅེས་གསུངས་སོ། །ཁྱིམ་བདག་གིས་ཀྱང་དེ་བཞིན་དུ་ཅིས་
ཀྱང་ཞུ། ཞེས་གསོལ་ནས་བྱི་དོར་དང་མཆོད་པ་སོགས་བཀའ་བཞིན་ལེགས་པར་
བསྒྲུབས་པས་ཟླ་བ་བཅུ་གཅིག་ནས་ཁྱེའུ་ཡ་མཚན་དང་ལྡན་པ་ལྕེ་ལ་འོད་དཀར་
པོ་འཕྲོ་བ་སུ་ལ་ཕོག་ཀྱང་བྱམས་པ་ལ་གནས་ཐུབ་པ་ཞིག་བྱུང་། ཆེར་སྐྱེས་པ་ན་
བླ་མ་ཀུན་ཏུ་བཟང་པོ་ཞེས་བྱ་བ་དེ་ཉིད་དང་ཡབ་གཉིས་འཕྲད་པས། ཀུན་
དགས་ཀྱང༌། དེ་ཉིད་ཁྱིམ་དུ་སྤྱན་དྲངས་ནས་བསོད་སྙོམས་ཕུལ་ཏེ། ཡབ་ཡུམ་
སྲས་དང་བཅས་ཏེ་རབ་ཏུ་བྱུང་བར་མཛད། དེའི་ཚེ་ཀུན་དགའ་ཕྱོགས་ཐམས་
ཅད་དུ་རྒྱུ་ཞིང༌། འཕགས་པ་ཁ་སར་པཱ་ཎིས་ལུང་བསྟན་ནས་དེ་བཞིན་དུ་འགྲོ་
དོན་མཛད། ཡུལ་ཏྲི་ལིང་ཀར་དུག་སྦྲུལ་གྱི་འཇིགས་པ་ཡོད་པས། དེར་བྱོན་
འཕགས་པའི་ལུང་བཞིན་དུག་སྦྲུལ་གྱི་བུག་སྒོར་ཉལ་བས། ཉི་མ་ཕྱི་འབྲང་ན་
སྦྲུལ་ས་འོག་ནས་ཚུར་བྱུང་བས། ཀུན་དགའི་ལུས་ལ་རེག་པ་ཙམ་གྱིས་སྦྲུལ་གྱི་
གདུག་རྩུབ་ཞི་ནས་དེ་མ་ཐག་མཚོར་མཆོང་ནས་ཕྱིན་ཆད་སེམས་ཅན་ལ་མི་་་་་་་
གནོད་སྐད། དེ་ལྟར་འགྲོ་བའི་དོན་ཇི་རིགས་མཛད་དེ་ཆོས་དབྱིངས་སུ་ཐིམ་མོ། །
གང་གི་ཐུགས་བསྐྱེད་ཀུན་དའི་ཐིགས་པས་ནི། །དུག་ལྔའི་ལྟོས་འགྲོའང་བྱམས་
པའི་ཟོལ་མཛད་ན། །ཁྱོད་གསུང་བདུད་རྩིས་སྐལ་བཟང་འཆི་མེད་ལ། །ཕན་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བདེའི་གསོས་སུ་འགྱུར་བ་མཚར་དུ་ཅི། །ཞེས་རོང་བོ་མཁས་གྲུབ་ཆེན་པོའི་
རྣམ་པར་ཐར་བ་དཔག་བསམ་ལྗོན་པ་ལས་ཀུན་ཏུ་དགའི་ཡལ་འདབ་སྟེ་བཅོ་ལྔ་
པའོ། །
༡༦.མ་ཁོལ་གྱི་ཡལ་འདབ།
རིགས་རུས་འཆི་མེད་ལམ་ནས་མངོན་འཕགས་ཏེ། །གཟུགས་འབྱོར་མཚན་
དཔེའི་སྣང་བ་འབུམ་འགྱེད་ཅིང་། །རྟོགས་པའི་ཤ་ཚུགས་ཁྱིམ་གྱི་གོས་བཟང་
གིས། །སྒྲིབ་མིན་བདེ་སོགས་གཉིས་པའི་འཕྲུལ་འདི་རྨད། །དེ་ཡང་སྔོན་ཡུལ་
སིནྡྷ་གེ་ར་བྱ་བ་ན་རྒྱལ་པོ་ཀོ་མ་ལ་ཤི་བྱ་བ་དང་། བཙུན་མོ་ཟླ་འོད་མ་གཉིས་ལ་
སྲས་མོ་གཅིག་བྱུང་མ་ཐག་ཨུཏྤལའི་ཆར་བབ་པའི་ཁྲོད་ན་འོད་དཀར་པོ་དང་།
སྔོན་པོས་ཁྱབ་པས་ཀུན་གྱིས་ཡ་མཚན་དུ་གླེང་ཞིང་བུ་མོ་དེའི་མིང་ཨུཏྤལ་དུ་་་་་་
བཏགས། ཆེར་སྐྱེས་པས་ཕ་མ་ལ་ཤིན་ཏུ་གུས་པས་མ་གོལ་དུ་གྲགས་སོ། །བུ་མོ་
དེ་ཉིད་གཟུགས་མཛེས་ཤིང་ལྷག་པར་གཟི་བརྗིད་ཆེ་བས། བློན་པོ་རྣམས་ཀྱང་
རང་འདོད་དུ་སྨྲར་མི་ནུས་ཤིང་། བླ་མཆོད་པཎྜི་ཏ་མང་པོ་རྣམས་ཀྱང་དེ་ལ་
ཤིན་ཏུ་འཛེམ་སྐད། དེར་དགུང་ལོ་བདུན་ལོན་ཚེ་རང་ཉིད་ཀྱི་ཡི་དམ་ཐུགས་རྗེ་
ཆེན་པོ་རྒྱལ་བ་རྒྱ་མཚོའི་ཞལ་གཟིགས། རྡོ་རྗེ་རྣལ་འབྱོར་མ་དང་འཕགས་མ་
སྒྲོལ་མས་ཡང་ཡང་བྱིན་གྱིས་བརླབས། ཁྱད་པར་ལན་ཅིག་སྒྲོལ་མས་པོ་ཊ་ལར་
ཆོས་ཉན་དུ་འོངས་གསུངས། ལྷན་ཅིག་ཏུ་བྱོན་འཕགས་པ་སྤྱན་རས་གཟིགས་ཀྱི་
ལྷ་ཀླུ་མང་པོར་ཆོས་སྟོན་པ་དང་འཛོམ། དེར་ལྷ་ཚངས་པས་སོར་གདུབ་དང་
གཙུག་གི་ནོར་བུ་ཞིག་བྱིན་ནས་བསྔགས་པ་མཛད། འཕགས་པའི་ཞལ་ནས།
ཁྱོད་རྩྭ་མཆོག་གི་རྒྱལ་པོ་ལ་སོང་དང༌། ལོ་ཉེར་གསུམ་ལོན་ཚེ་ང་ཉིད་ཁྱོད་ལ་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
སྲས་སུ་ཡོང་། དེར་འགྲོ་བ་མང་པོའི་དོན་འགྲུབ་པར་འགྱུར་རོ་གསུངས་སོ། །
འཕགས་པས་ཀྱང་ལེགས་སོ་བསྩལ། དཔལ་ཕྱག་ན་རྡོ་རྗེས་ཀྱང་མ་འོངས་པ་ན་
མཐའ་འཁོབ་ཏུ་འགྲོ་དོན་བྱེད་པར་ལྷན་དུ་འཛོམ་པར་ལུང་བསྟན། དེར་སླར་
རང་ཡུལ་དུ་བྱོན་པས་ཡབ་ན་རེ། བུ་མོ་གང་དུ་ཕྱིན་གསུངས་པས། སྐྱེ་མང་ལྷ་ནི་
སྤྱན་རས་གཟིགས། །ཡུམ་གཅིག་ཨཱརྱ་ཏ་རེ་ལ། །མཇལ་ཕྱིར་པོ་ཊ་ལར་ཕྱིན་པས།།
ཟབ་པའི་བདུད་རྩི་རབ་ཏུ་མྱོང་། །གསུངས། ཡུམ་གྱིས་རིན་ཐང་མེད་པའི་རྒྱན་
འདི་གང་ནས་རྙེད་གསུངས་པས། རི་པོ་ཊ་ལར་འཕགས་པའི་དྲུང༌། །ལྷ་ཀླུ་མང་
པོས་ཆོས་ཉན་ཁྲོད། །གསེར་མངལ་ཅན་གྱིས་ང་ལ་བྱིན། །འགྲོ་བའི་གཙུག་རྒྱན་
དབང་བསྐུར་ཡིན། །གསུངས། ཡབ་ཡུམ་གཉིས་སོགས་ཐམས་ཅད་ངོ་མཚར་དུ་
གྱུར། དེར་རྩྭ་མཆོག་གི་རྒྱལ་པོས་བུ་མོ་སློང་དུ་བཏང་བས་ཡབ་ཀྱིས་འགྲོའམ་
གསུངས་པས། མ་གོལ་ན་རེ། འཁོར་བར་འཁྱམས་པ་སྒྲོལ་བའི་ཕྱིར། །དུས་ཀུན་
སྐྱེ་བའི་འཁོར་ལོ་བསྐོར། །འདོད་པའི་རྒྱལ་སྲིད་མི་དགོས་ཀྱང་། །སེམས་ཅན་ཁ་
ལོ་བསྒྱུར་ཕྱིར་འགྲོ། །རང་སེམས་ཆོས་ཉིད་དང་གནས་པས། བྱ་བྱེད་མ་ལུས་
འགྲོ་དོན་འགྱུར། །གསུངས། རྩྭ་མཆོག་གི་རྒྱལ་པོ་དཔའ་བོ་བྱ་བ་བཙན་ཞིང་
ལོངས་སྤྱོད་ཆེ་བ་སོགས་ཡོན་ཏན་རྫོགས་པ་དེ་ཉིད་ཀྱི་དཔལ་གྱི་འབྱོར་བ་ཆེན་་་་་
པོས་བཙུན་མོར་བཞེས་སོ། །དེར་སྐབས་ཤིག་ཡུལ་དེའི་ཉེ་འདབས་ན་རྒྱལ་པོ་
སྤྱོད་མེད་ཅེས་བྱ་བ་སྡིག་པའི་ལས་སོགས་རྩུབ་འགྱུར་ཆེ་བ་ཞིག་ཡོད་པ་ལ། རྒྱལ་
པོ་དཔའ་བོ་དང་ཁ་ཤགས་བཀྱེ་བ་མ་ཁོལ་གྱིས་གསན་ནས། ལྷ་དཀོན་མཆོག་
གསུམ་ལ་གསོལ་བ་འདེབས་ཤིང་ཁྱད་པར་རྒྱལ་བའི་འཕྲིན་ལས་པ་ཐུགས་རྗེ་་་་་
ཆེན་པོ་དང་སྒྲོལ་མར་གསོལ་བ་ཐོབ། སྡིག་རྒྱལ་དང་ཁ་རྩོད་པས་ཅི་བྱ། མི་རིང་
བར་སྡིག་རྒྱལ་ཆེམས་ལ་འབེབས་པ་འབྱུང་གིས་གསུངས། དེར་འཕགས་པའི་
གསུང་བཞིན་བཙུན་མོ་དེ་ཉིད་དགུང་ལོ་ཉེར་གསུམ་ལོན་ཚེ་སྲས་གཅིག་འཁྲུངས་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པས། ལྷའི་སྲས་པོ་འདྲ་བའི་ཡ་མཚན་ཆེ་བ་གཅིག་བྱུང་བས་མཚན་སེང་གེ་སྒྲར་
གསོལ། དེ་ཉིད་དགུང་ལོ་གཅིག་ལོན་པ་དང་། ལོ་བདུན་ལོན་པའི་བོངས་ཚོད་
དང་ལྡན་པ་རལ་བ་སྔོན་པོ་རྐེད་སོར་སླེབས་པ། འགྲོ་ལ་བྱམས་ཤིང་རྒན་པོའི་
སྤྱོད་ལམ་དང་ལྡན་པར་གྱུར་ཏོ། །དེའི་ཚེ་ལན་ཅིག་རྒྱལ་བུ་ཡབ་དང་བཅས་པ་
རྟ་ལ་ཆིབས། དཔུང་འགའ་ཞིག་དང་བཅས་ཏེ་རྩྭ་མཆོག་གི་ཡུལ་དུ་སོང་བས་
རྒྱལ་པོ་སྤྱོད་མེད་དཔུང་སྟོང་བཅས་ཏེ་འཕྲད། དེར་རྒྱལ་བུ་སེངྒེ་སྒྲ་འཁོར་
བཅས་ལ་འཚེ་བར་བརྩམས་ཏེ་ཕྱིན་པས། རྒྱལ་བུ་གང་དུ་བྱོན་པའི་ལམ་གྱི་རྡོ་
ཤིང་སོགས་མི་བཟོད་པར་ཕྱོགས་བཅུར་འབྲོས་པ་མཐོང་བས། སྤྱོད་མེད་སྐྲག་སྟེ་
འབྲོས་པར་བརྩམས་པས། རྒྱལ་བུས་ནགས་རྣམས་གཅིག་ཏུ་འདྲེས་པར་མཛད་
པས་མ་ནུས། དེར་རྒྱལ་བུས་མདུང་ཐུང་ཞིག་ས་ལ་བསྣུན་པས་སྤྱོད་མེད་འཁོར་
བཅས་ས་འོག་ཏུ་ནུབ་ཙམ་དུ་གྱུར། དེར་སྤྱོད་མེད་ཀྱི་རང་གི་རྒྱན་རྟ་གོས་དཔུང་
བཅས་སེངྒེ་སྒྲར་ཕུལ། ཕྱིན་ཆད་སེམས་ཅན་ལ་མི་གནོད་པར་དམ་བཅས་ཏེ་
གཟོད་རང་གནས་སུ་བཏང་། དེར་མ་ཁོལ་ལ་སྲས་འོད་བཟང་དང་སྲས་མོ་ཟླ་
འོད་མ་གཉིས་ཀྱང་འཁྲུངས། རྒྱལ་བུ་སེངྒེ་སྒྲས་སྲིད་བཟུང་ཞིང༌། སྟོབས་འབྱོར་
ཀྱང་ཤིན་ཏུ་མཐོ་ན་སྐབས་འགར་མ་ཁོལ་གྱིས་པོ་ཊ་ལ་དང༌། ཨོ་རྒྱན་ཕྱོགས་སུ་
འབྱོན་ཞིང་འཕགས་པ་དང་མཁའ་འགྲོ་རྣམས་ལ་ཆོས་དང་གདམས་པ་གསན།
དེར་རྒྱལ་བ་ཤཱཀྱ་ཐུབ་པའི་ཞལ་གཟིགས་ནས། མ་འོངས་པ་ན་མཐའ་འཁོབ་
ནས་མཐའ་འཁོབ་ཏུ་བསྟན་པ་རྒྱས་པར་བྱེད་པར་ལུང་བསྟན་དབུགས་དབྱུང་་་་
མཛད། ཧེ་རུ་ཀ་དང་གཤིན་རྗེའི་གཤེད་ཀྱིས་ཀྱང་དབང་བསྐུར་བས་མཚན་མ་
བརྙེས། ཐུགས་རྗེ་ཆེན་པོ་དང་ཧེ་རུ་ཀའི་ལྷ་ཁང་བཞེངས་པ་ད་ལྟའང་རྩྭ་མཆོག་
ན་ཡོད་པར་གྲགས། སྒྲོལ་མའི་ལྷ་ཁང་བཞེངས་ཤིང་འཕགས་མའི་སྣང་བརྙན་རྡོ་
ལ་གྲུབ་པ་བརྒྱ་རྩ་བརྒྱད་བཞེངས་པ་ཕལ་ཆེར་ད་ལྟ་རྩྭ་མཆོག་ན་ཡོད་ཅིང་།



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
སྲས་འོད་བཟང་རབ་ཏུ་བྱུང་བར་མཛད། སྲས་མོ་ཙམ་པའི་རྒྱལ་པོ་ལ་བྱིན་ཏེ།
དེར་ཡང་སྲས་མོས་ལྷ་ཁང་མང་དུ་བཞེངས། མུ་སྟེགས་མང་པོ་བཅོམ་པར་
མཛད། མ་ཁོལ་གྱིས་སྐུ་ཚེའི་སྨད་དུ་མཆོད་རྟེན་ཆེན་པོ་བཞེངས་ཤིང་། པཎྜི་ཏ་
མི་ཐུབ་ཟླ་བས་རབ་གནས་མཛད། སྒྲོལ་མ་དངོས་གྲུབ་འབྱུང་བའི་ལྷ་ཁང་
བཞེངས་པའི་སྒྲོལ་མའི་ལྷ་ཁང་ཁྱད་མཚར་བཞེངས་པ་སོགས་མཐའ་ཡས་མང་ལ།
སྒྲོལ་མ་དང་གཙུག་ཏོར་གདུགས་དཀར་འོད་ཟེར་ཅན་དང་གསང་བདག་རྣམས་
ཀྱི་བྱིན་གྱིས་བརླབས་ནས་ལུང་བསྟན་མཛད་པ་བཞིན་སྐུ་འདས་པ་ནས་མེ་ཏོག་་་་
སྔོན་པོའི་ཆར་དང་དྲི་བཟང་གིས་ཁྱབ་པ་སོགས་ཡ་མཚན་དུ་མ་དང་བཅས་པར་་
གྱུར་ཏོ། །རྒྱལ་སྲས་ཐུགས་རྗེའི་ཟླ་བའི་མ་མ་ལས། །ལུང་རྟོགས་འདབ་སྟོང་
མཛད་བཟང་གེ་སར་རྒོད། །བདེ་ཆེན་སྟོང་བའི་སྦྲང་རྩི་འབུམ་འཛག་པའི། །ཆོ་
འཕྲུལ་ཡ་མཚན་སྣང་བ་འབྱམས་སུ་ཀླས། །ཞེས་རོང་བོ་མཁས་གྲུབ་ཆེན་པོའི་
རྣམ་པར་ཐར་པ་དཔག་བསམ་ལྗོན་པ་ལས་མ་ཁོལ་གྱི་ཡལ་འདབ་སྟེ་བཅུ་དྲུག་་་་
པའོ། །
༡༧. གྲགས་པའི་འོད་ཟེར་གྱི་ཡལ་འདབ།
སྣོད་བཅུད་གང་ཤར་ཆོས་དབྱིངས་སྒྱུ་མའི་རྒྱས། །སྡོམ་མཛད་ཧེ་རུ་ཀ་དང་
དབྱེར་མེད་པའི། །དཔལ་ལྡན་ཡེ་ཤེས་གར་གྱི་རོལ་བའི་གཏམ། །འོག་མིན་
གནས་སུའང་ཡང་ཡང་ཅ་ཅོར་གྱུར། །གྲགས་པའི་འོད་ནི་ལྷོ་ཕྱོགས་ཀྱི་རི་མ་ལ་
ཡའི་འདབས་ཤིག་ཏུ་འཁྲུངས། ཡབ་རྗེ་རིགས་འོད་ལྡན་དང་ཡུམ་མེ་ཏོག་མཛེས་
སུ་གྲགས། ཆེར་སྐྱེས་པ་ན། དཔལ་ཆོས་ཀྱི་གྲགས་པས་མུ་སྟེགས་བྷ་ཊ་ཨ་ཙརྱ་
སོགས་ཚར་བཅད་པའི་གཏམ་ཐོས་པས་རྐྱེན་བྱས་དེར་ཕྱིན་པས། དྲ་བ་ལིའི་
Q7



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
ཡུལ་དུ་སློབ་དཔོན་ཆོས་ཀྱི་གྲགས་པ་དང་མཇལ། རབ་ཏུ་བྱུང་བས་མཚན་
གྲགས་པའི་འོད་ཟེར་དུ་བཏགས། རིག་པའི་གནས་ཐམས་ཅད་ལ་སྦྱངས་པས་
མཁས་པར་གྱུར་ཀྱང་། སྔགས་ཀྱི་དབང་བསྐུར་ཞུས་པས། སློབ་དཔོན་གྱིས་སྔར་
ནས་བདེ་མཆོག་གྲུབ་པའི་རྣལ་འབྱོར་གྱི་ཐུགས་སྤྲུལ་ཡིན་པས་ལེགས་གསུངས།
འཁོར་ལོ་སྡོམ་པའི་དབང་སྐུར་བྱིན་གྱིས་བརླབས་པས། སྒོ་མཚམས་མ་བརྒྱད་
པོས་དངོས་སུ་ཤིས་པ་བརྗོད། མན་ངག་ཉམས་སུ་བླངས་པས་ཟླ་བ་དྲུག་ནས་ཧེ་
རུ་ཀས་ཞལ་བསྟན་ནས་བྱིན་རླབས་མཛད། དེར་ཧེ་རུ་ཀའི་ཞལ་ནས། གསལ་
སྟོང་རྡོ་རྗེའི་ཐུགས་ཀྱི་སྐུ། །འཕྲུལ་ཅན་དམུ་རྒོད་ཞིང་ས་ལ། །ཚོགས་གཉིས་ས་
བོན་སྨིན་པའི་འབྲས། །སྟོན་བྱེད་ཞིང་བ་ཕྱོགས་སུ་རྒྱུ། །གསུངས་པས། ཡུན་མི་
རིང་བར་སྐུ་ལུས་སྤོང་དགོས་པར་མཁྱེན། ལྷོ་ཕྱོགས་ཀྱི་ས་རྒྱུད་མི་རིང་བར་སྨད་
འཚོང་མ་གཅིག་ལ་གནས་བཅས་ཏེ་བཞུགས། དེར་མུ་སྟེགས་ཀྱི་རྒྱལ་པོ་ཞིག་
གིས་རང་ལུགས་ཀྱི་མཆོད་རྟེན་སོགས་རྟེན་མང་པོ་བཞེངས། རབ་ཏུ་གནས་པར་
མུ་སྟེགས་ཀྱི་གཙོ་བོ་སུམ་བརྒྱ་ཕལ་བ་སྟོང་བཅས་འདུས་ནས་དུས་སྟོན་བྱེད་པའི་་
དབུས་སུ་སློབ་དཔོན་གྲགས་པའི་འོད་ཟེར་དེ་ཉིད་གློ་བུར་དུ་བྱོན་པས་རྒྱལ་པོས་་
དེ་ཆོམས་ཤིག་ཟེར་བ་དང་། བློན་པོ་གཉིས་ཀྱི་རལ་གྲི་ཐོགས་ཏེ་སློབ་དཔོན་
བདས་པས། སློབ་དཔོན་གྱིས་གོམ་པ་དྲུག་བྲོས་ཏེ། ཧ་ཧ་གསུངས་བཞད་ཅིང་
ཞབས་ས་ལ་བརྡབ་པས། མཆོད་རྟེན་སོགས་རྟེན་ལྷ་ཁང་དང་བཅས་པ་ས་འོག་
ཏུ་ནུབ། བློན་པོ་གཉིས་ཁྲག་སྐྱུགས་ནས་ཤི རྒྱལ་པོ་ཁྲི་སྟེང་ནས་ལྷུང་སྟེ་ལག་པ་
ཆག མུ་སྟེགས་བྱེད་ཐམས་ཅད་བརྒྱལ་ལོ། །དེར་རྒྱལ་པོ་སྐྲག་ནས་འོ་དོད་འབོད་
བཞིན་སློབ་དཔོན་ལ་ཕྱག་འཚལ་བས་སློབ་དཔོན་གྱིས་དེང་ནས་བཟུང་སྟེ་ཁྱེད་་་
རྣམས་མུ་སྟེགས་ཀྱི་ལྟ་ལོག་དོར་ཞིང་ནང་བ་མཆོད་ན་ལེགས། དེ་ལྟར་མི་བྱེད་ན་
ཚར་གཅོད་དོ་གསུངས། རྒྱལ་པོས་དེ་བཞིན་ཁས་བླངས་པས། སློབ་དཔོན་གྱིས་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
རྒྱལ་པོ་ལ་ཕུས་བཏབ་པས། ལག་པ་ཆག་པ་དེ་སྔར་བཞིན་དུ་སོང་བས་ཤིན་ཏུ་
དད་དེ་ཉི་མ་དེ་ཉིད་ལ་མུ་སྟེགས་ཐམས་ཅད་ཀྱི་རལ་བ་བྲེག་ནས་ནང་པར་་་་་་་
བཙུད་ཆོས་གཞིས་ཀྱང་བཙུགས་ཏེ། ཕྱིན་ཆད་མུ་སྟེགས་ཀྱི་རྒྱུན་ཡུལ་དེར་ཆད།
དེ་ནས་དྲི་ལིངྐར་བྱོན་ནས་ཡུལ་དེའི་རྒྱལ་པོའི་མདུན་གྱི་ནམ་མཁར་སྐྱིལ་ཀྲུང་་་་་་
གིས་བྱོན་པས། དད་དེ་ཡུལ་དེར་ཡང་ཆོས་གཞིས་ཀྱང་བཙུགས་ནས་ནང་པ་
མང་བར་བྱུང་། ཡུལ་སྤོང་བྱེད་དུ་སོང་ནས་ཡུལ་དེར་མི་ངན་བྱུང་བ་ལ་སྐྱབས་
ཤིང་མུ་སྟེགས་ཀྱི་རྣལ་འབྱོར་པ་ནུས་པ་ཆེ་བར་གྲགས་པ་ཞིག་ཡོད་པས་ལྟ་སྟངས་
མཛད་པས་སྨྱོས་ནས་ཕྱོགས་བཅུར་རྒྱུག་གོ །དེར་ཡུལ་དེའི་མུ་སྟེགས་བྱེད་ཐམས་
ཅད་ཆོས་ལ་བཙུད་ཅིང་། ཧེ་རུ་ཀའི་ལྷ་ཁང་བཞེངས་ནས་ཡུལ་དེར་ལོ་བཅུ་ཙམ་
བཞུགས་ནས་སློབ་དཔོན་ཆོས་ཀྱི་གྲགས་པའི་མདུན་དུ་རྫུ་འཕྲུལ་གྱིས་བྱོན་ནས་་་
ཕྱག་བྱས་ཏེ་སློབ་དཔོན་ཆོས་ཀྱི་གྲགས་པའི་སློབ་མ་བླུན་པོ་གཅིག་གི་མགོ་ལ་ཕྱག་
བཞག་པས་དེ་མ་ཐག་གྲོལ། དེར་འཚོགས་པ་རྣམས་ཀྱི་དབུས་སུ་ཆོ་འཕྲུལ་ཅུང་
ཟད་བསྟན། སྔར་གྱི་ཡབ་ཡུམ་གྱི་སར་བྱོན་ནས་དེ་གཉིས་ལ་བདེན་ཚིག་མཛད་
པ་ཙམ་གྱིས་གྲོལ་བར་མཛད་ནས་དགུང་ལོ་ཉེར་གཅིག་ལ་སྐུ་འདས་སོ། །མི་
ཤིགས་རླུང་གི་རྒྱན་བཟང་རབ་གཡོ་ཞིང༌། །ཟུང་འཇུག་གྲུབ་པའི་ཟླ་བཞིན་
གསལ་བའི་འཛུམ། །མ་འདྲེས་འཁྱོག་པོར་གཟིགས་པའི་འདོད་པའི་མདས། །
སྐལ་བཟང་ཡིད་ཀྱི་དགའ་འཁྱིལ་ཡང་ཡང་འབིགས། །ཞེས་རོང་བོ་མཁས་གྲུབ་
ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་གྲགས་པའི་འོད་ཟེར་གྱི་་་་་
ཡལ་འདབ་སྟེ་བཅུ་བདུན་པའོ། །
89



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
༡༨ - འཇིགས་མེད་གྲགས་པའི་ཡལ་འདབ། །
བདེ་བ་ཆེན་པོའི་ཀུན་གསལ་རྩིག་ངོས་ལ། །སྣང་སྟོང་མ་འགགས་ཚོན་གྱིས་
རྣམ་རོལ་ཅན། །ཅིར་སྣང་འདོད་དགུའི་གཟུགས་ཀྱི་ལྟད་མོ་ལ། །ཡེ་ཤེས་ལྷ་ཡང་
དགྱེས་པའི་སྤྱན་གསུམ་གཟིགས། །དེ་ཡང་འཇིགས་མེད་གྲགས་པ་ནི། མ་གྷ་ཏའི་
རྒྱལ་པོ་འོད་ཀྱི་བཤེས་གཉེན་དང་ལྷ་མོ་དཔལ་བྱིན་གཉིས་ཀྱི་སྲས་སུ་འཁྲུངས།
རིག་གནས་དང་བརྟག་པ་སོགས་ལ་མཁས་ཀྱང་རྡོ་རྗེ་གདན་གྱི་མ་ཧཱ་བྷོ་དྷིའི་་་་་
གཡས་ཟུར་ན་ཐུགས་རྗེ་ཆེན་པོའི་སྐུ་ཡོད་པ་ལ་མཇལ་བས་ལུང་བྱོན་ནས་ལུང་་་་
བསྟན་པ་བཞིན་སློབ་དཔོན་སངས་རྒྱས་ཡེ་ཤེས་ལ་རབ་ཏུ་བྱུང་བས་མཚན་
འཇིགས་མེད་གྲགས་པར་གསོལ། ཐུགས་རྒྱུད་དུལ་ཞིང་མདོ་སྔགས་ཀྱི་ཆོས་
རྣམས་ལ་མཁས་པས་ཚུལ་བཞིན་འདོམས་པས་རབ་ཞི་བཤེས་གཉེན་དུའང་་་་་་་་
གྲགས། གཤིན་རྗེའི་གཤེད་དང་ཀུ་རུ་ཀུ་ལེ་གསང་བདག་སྤྱན་རས་གཟིགས་ཡིད་
བཞིན་འཁོར་ལོ་དང་དོན་ཡོད་ཞགས་པ་རྣམས་གྲུབ་པས་ཡང་ཡང་ཞལ་གཟིགས།
གནོད་སྦྱིན་གནོད་གནས་དབང་པོ་གྲུབ་ནས་ལོངས་སྤྱོད་གང་འདོད་བླངས་ནས་་
མཆོད་སྦྱིན་ལ་བརྩོན་པར་མཛད། གནོད་སྦྱིན་ཁོ་ན་ལས་ལ་བཀོལ་ནས་ན་
ལེནྡྲའི་ལྷོ་ཕྱོགས་སུ་བདུད་རྩི་འབྱུང་གནས་རྒྱུ་བའི་ལྷ་ཁང་བཞེངས། མཐར་
འཕགས་ཡུལ་དུ་སྐུ་མི་སྣང་བར་བྱས་ཏེ། ཨོ་རྒྱན་དུ་བྱོན་ཕྲ་མེན་མ་རྣམས་དམ་
ལ་བཞག ཁྲག་འཐུང་རོལ་བའི་གཙུག་ལག་ཁང་བཞེངས་ནས་གནས་དེར་སྐུ་
ཡལ་བར་གྱུར་ཏོ། །འདིའི་ལོ་རྒྱུས་ཞིབ་ཆ་མི་སྣང་ཡང་མཛད་པ་རགས་པར་
འདུག་གོ །སྣང་སྟོང་ནམ་མཁའ་མཛོད་ཀྱི་སྒོ་འཕར་ནས། །མཛད་བཟང་རོལ་
བའི་འདོད་དགུ་གླིང་བཞིའི་གཟུགས། །སྣང་བའི་ཀུན་བཟང་དབང་ཕྱུག་གྲུབ་
90



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
པའི་དཔྱིད། །ནོར་འཛིན་བུ་མོ་བང་བར་ཁུར་དུ་ལྗིད། །ཅེས་རོང་བོ་མཁས་གྲུབ་
ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་འཇིགས་མེད་གྲགས་པའི་་་་
ཡལ་འདབ་སྟེ་བཅོ་བརྒྱད་པའོ། །
༡༩ མ་ཧི་ལའི་ཡལ་འདབ།
ཐབས་ཤེས་རྒྱུད་ཀྱི་རིམ་གཉིས་སྐྱེད་ཚལ་དུ། །སྤྱོད་གསུམ་རྩལ་གྱི་གྱད་ཆེན་
འདོང་སྟབས་ཀྱིས། །མ་དག་གཡུང་པོའི་ཤུགས་ཅན་ཉེས་པའི་སྙིང་། །ལྐོག་མར་
འབྱིན་བྱེད་མཛད་འདི་སྒྲ་འཛིན་གསོས། །གྲུབ་ཆེན་མ་ཧི་ལ་ནི། ཡུལ་མཛེས་
བྱེད་བྱ་བ་ན་ཡབ་ནོར་བུ་བྱིན་དང་ཡུམ་ཤུགས་བཟང་གཉིས་ཀྱི་སྲས་སུ་འཁྲུངས་་
པས། གཟུགས་མི་སྡུག་ཅིང་སྟོབས་ཆེ་བ་ཞིག་ཏུ་གྱུར། ལན་ཅིག་ཐུགས་རྗེ་ཆེན་
པོའི་ལྷ་ཁང་ཞིག་ཏུ་ཕྱིན་པ་ལ་སྒོ་དྲུང་ན་མི་གཡོ་བའི་སྐུ་ཞིག་བྲིས་པ་ལ་བལྟས་་་
པས་རྐྱེན་མི་གཡོ་བའི་ཏིང་འཛིན་ཐོབ། དེར་ཞག་གསུམ་ཏིང་འཛིན་གཅིག་པུ་
འདུག་པས། དཀོན་གཉེར་གྱིས་བརྡུངས་པས་སྒོ་གླེགས་ལ་ཕྱག་གིས་རེག་པས་ས་
གཡོས། ལྷ་ཁང་གི་ནང་དུ་བྱོན་པས་ཐུགས་རྗེ་ཆེན་པོའི་སྐུས་གསུང་བྱོན་ནས།
རིགས་ཀྱི་བུ་ཁྱོད་ལྷོ་ཕྱོགས་ན་གྲུབ་ཆེན་ནག་པོ་སྤྱོད་པ་བྱ་བ་ཡོད་པས་དེར་སོང་་་་
ཞིག དེའི་གདམས་ངག་གི་རྐྱེན་བྱས་ཡེ་ཤེས་སེམས་ལ་འཆར་གྱི། དེ་ནས་ལྷོ་བྱང་
གི་འགྲོ་དོན་ཅུང་ཟད་གྱིས་ལ་སོང་ཞིག་གསུངས། བཀའ་བཞིན་ཡུལ་ཀུ་མ་ལ་ཀེ་
ཊ་བྱ་བ་ན་ནག་པོ་སྤྱོད་པ་བཞུགས་པའི་དྲུང་དུ་གཏུགས། གླང་བོ་ཆེའི་མཆེ་བ་
དང་གསེར་གྱི་པ་ཏྲ་ཕུལ་བས། མཉེས་ནས་པ་ཏྲ་སྐུ་ལ་གསོལ། མཆེ་བ་ལ་ཕྱག་
རྗེས་བཞག་པ་ཡུལ་དེའི་རྟེན་བྱེད་སྐད། དེར་གྲུབ་ཆེན་གྱིས་བདེ་མཆོག་གཤིན་
རྗེའི་གཤེད་དགྲ་ནག་དུས་ཀྱི་འཁོར་ལོ་སོགས་རྒྱུད་སྡེ་བཅུ་གསུམ་གྱི་དབང་་་་་་་
91



༡
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བསྐུར། ཁྱད་པར་བདེ་མཆོག་གི་བཀའ་བབས་པས། ཉམས་སུ་བསྟར་བས་ཡེ་
ཤེས་གོང་ནས་གོང་དུ་འཕེལ་བར་གྱུར་ཏེ། སློབ་དཔོན་གྱིས་བཀའ་བཞིན་བརྟུལ་
ཞུགས་ཀྱི་སྤྱོད་པ་མཛད་པའི་ངང་ནས་བཞུགས་པ་ལས། སྐབས་ཤིག་ཡུལ་བྷཾ་ག་
ལའི་རྒྱལ་པོ་གོ་བེ་ཙནྡས། སློབ་དཔོན་ཛ་ལནྡྷ་རི་བ་ལ་གདམས་ངག་ཞུས་པས།
རྫ་བུམ་སྟོང་བ་ཞིག་བྱིན་པས་རྐྱེན་བྱས་རྒྱལ་པོས་སློབ་དཔོན་ས་དོང་དུ་བཞག་་་་
ནས་ལོ་བཅུ་གཉིས་སོང་བ་ན། ནག་པོ་སྤྱོད་པ་ལ་གོར་ཀྱུས་བསྙད་དེ་ནག་པོ་
སྤྱོད་པ་འཁོར་བཅས་བྲོས་ནས། རྒྱལ་པོའི་ཕོ་བྲང་གི་སྒོར་འདུག་པ་དང༌། ཕོ་
བྲང་གི་ནང་དུ་བཀྲ་ཤིས་པ་མང་པོ་བབ་པས་རྒྱལ་པོའི་སྒོར་སོང་བ་ན། སློབ་
དཔོན་འཁོར་བཅས་སང་གདུགས་ཚོད་ལ་འབྱོན་པར་ཞུ་བྱས་པས། གྲུབ་ཆེན་
གྱིས་ང་ལ་འཁོར་སྟོང་དང་ལྔ་བརྒྱ་ཡོད་པས་འགྲངས་པར་ཁྱོད་ཀྱིས་མི་ནུས་་་་་་་
གསུངས་པས། རྒྱལ་པོས་ནུས་པར་ཁས་བླངས་པ་དང་། སློབ་དཔོན་གྱིས་འོ་ན་
ངས་འཁོར་གཉིས་བཏང་གི་དེ་ཚིམ་ན་ང་འོང་གསུངས་ནས། མ་ཧི་ལ་ལ་ཁྱོད་
ཀྱིས་གྲོགས་ཁྲིད་དེ་སོང་ལ་རྒྱལ་པོ་ལ་ཆོ་འཕྲུལ་སྟོན་ཅིག ཡུལ་འདིར་ཁྱོད་ཀྱི་
འདུལ་བྱ་མང་བར་འདུག་པས་དུས་ཤེས་པར་གྱིས་ཤིག་གསུང༌། བཀའ་བཞིན་
ནངས་པར་རྒྱལ་པོའི་ཕོ་བྲང་དུ་སོང་བས་རྒྱལ་པོས་འབྲས་ཁལ་ལྔ་བརྒྱ་བཙོས་པ་
ཐམས་ཅད་ཁོང་གཉིས་ཀྱིས་གསོལ་ཀྱང༌། ཡང་སྣོད་བཟེད་པས། རྒྱལ་པོས་ད་ནི་
འབྲས་ཁལ་ལྔ་བརྒྱ་སྤོང་བཅས་ཐམས་ཅད་དྲངས་ཏེ་ཟད་ནས་མེད་བྱས་པས།
མ་ཧི་ལས། དེར་སྟོང་དང་ལྔ་བརྒྱ་ཁྱོད་ཀྱིས་ཚིམ་པར་བྱ་ག་ལ་ནུས། ང་ཉིད་
གཅིག་པུ་ཡང་ཕྱེད་འགྲངས་ཙམ་ཡང་མི་ནུས་པ་གསུང་སྟེ་ཁྲོས་ནས་སོང་ངོ༌། །
དེར་རྒྱལ་པོ་སྐྲག་སྟེ་ནག་པོ་སྤྱོད་པའི་དྲུང་དུ་སོང་ཡང་ནག་པོ་སྤྱོད་པའི་གསུང་་་
ལྟར། རྒྱལ་པོས་སློབ་དཔོན་ཛ་ལནྡྷ་རི་པ་ས་དོང་ནས་གདན་དྲངས། རྒྱལ་པོས་
ཀྱང་བཟོད་པར་གསོལ་ནས་ཡུལ་དེར་ཛ་ལནྡྷ་རི་པས་ཆོས་བསྟན། གྲོལ་བ་ལ་
92



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བཀོད། དེར་སློབ་དཔོན་ཛ་ལནྡྷ་རི་པས་མ་ཧི་ལ་ལ་གདམས་ངག་བསྟན། ཕྱག་
སྤྱི་བོར་བཞག་པས་དེ་ཉིད་དུ་མཆོག་གི་གོ་འཕང་ཉམས་འོག་ཏུ་ཚུད་དོ། །དེར་
མ་ཧི་ལས་ཡུལ་ཐམས་ཅད་དུ་རྒྱུ་ཞིང་མི་རྣམས་དང་སྟོབས་འགྱེད་པའི་ཚུལ་་་་་་་
མཛད་ནས་ཕྱག་གིས་རེག་ཚད་ལ་རྣལ་འབྱོར་གྱི་དགའ་སྟོན་དངོས་གྲུབ་རེ་མ་་་་
ཐོབ་པ་མ་བྱུང་ཞིང་། ལན་ཅིག་ཏི་བུ་ར་བྱ་བར་ཡུལ་དེའི་མི་མ་ཡིན་པ་རྣམས་ལ་
ཆོས་གསུངས་ནས་དམ་ལ་བཞག ཕ་བོང་ཆེན་པོ་བཞོན་ཏེ་རྒྱུ་བས་ཀུན་གྱིས་ཡ་
མཚན་ནས་གདམས་ངག་བསྟན་པས། ཡུལ་དེར་སློབ་མ་རྣལ་འབྱོར་ཕོ་མོ་ལྔ་
བརྒྱ་དང་སྟོང་བྱུང་བར་གྲགས། སློབ་དཔོན་ཉིད་ཀྱང་ཡུལ་དེར་སྤྱོད་པ་དྲུག་གི་
རྣམ་བཤད་དང༌། དཔལ་ཁ་སྦྱོར་གྱི་འགྲེལ་བ་སོགས་མཛད་ནས་སྐུ་འདས་སོ། །
རོ་གཅིག་བདེ་ཆེན་སྟོབས་ཀྱིས་བསྙེམས་པའི་གར། །ལྷན་སྐྱེས་རྨད་བྱུང་ངང་
ནས་བསྒྱུར་མཛད་ཅིང་། །རྣམ་བཞིའི་འཕྲིན་ལས་འོད་སྟོང་སྤྲོས་པ་ནས། །
བསྟན་འགྲོའི་པད་ཚལ་སོ་ཡི་འཕྲེང་བ་དགོད། །ཅེས་རོང་བོ་མཁས་གྲུབ་ཆེན་
པོའི་རྣམ་པར་ཐར་བ་དཔག་བསམ་ལྗོན་པ་ལས་མ་ཧི་ལའི་ཡལ་འདབ་སྟེ་བཅུ་་་་
དགུ་པའོ། །
༢༠. འདབ་མཛེས་ཀྱི་ཡལ་འདབ།
རིགས་རུས་འབྱོར་བའི་སྐྱེད་ཚལ་ནས། །སྟོབས་འབྱོར་རྒྱན་གྱིས་སྦ་བའི་གླུ།།
ངོ་མཚར་འཕྲུལ་གྱི་དྲུག་སྐྱེས་དབྱངས། །སྐལ་བཟང་སྒྲ་འཛིན་གསོས་སུ་ཆེ། །དེ་
ཡང་སྔོན་ཝ་ར་ཎཱ་སི་ན་རྒྱལ་པོ་པདྨ་དང་ཨུཏྤལ་བྱ་བ་གཉིས་ཡོད་པའི་པདྨ་ལ་བུ་་
གེ་སར་བྱ་བ་ཡོད། ཨུཏྤལ་ལ་བུ་མོ་འདབ་མཛེས་བྱ་བ་མཁས་ཤིང་བློ་གྲོས་དང་
ལྡན་པ་གཟུགས་མཛེས་པ་ཞིག་ཡོད། དེར་འདབ་མཛེས་ཀྱི་སྔོན་གྱི་བག་ཆགས་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱིས་གེ་སར་ལ་ཆགས་ནས་མཛའ་བ་ལ། སྐབས་ཤིག་རྒྱལ་པོ་པདྨ་ཤི་ནས། གེ་
སར་གྱི་བློན་འབངས་ཐམས་ཅད་ཨུཏྤལ་ལ་ཤོར། དེར་གེ་སར་གྱི་བྲན་མོ་བྲེ་དེ་
ཟེར་བས་གེ་སར་དང་འདབ་མཛེས་གཉིས་ལ་དབྱེན་བཅུག་སྟེ་མི་མཛའ་བར་་་་་་
གྱུར་པ་དང་། འདབ་མཛེས་ལ་དང་པོ་ཉིད་ནས་རྨི་ལམ་དུ་མི་དཀར་པོ་དང་བུ་
མོ་སྔོན་པོ་གཉིས་ཡང་ཡང་མཐོང་བས། དེའི་བུ་མོ་དེས་འདབ་མཛེས་ལ་འདི་
སྐད་དུ། སྔོན་གྱི་བག་ཆགས་མཐུ་བཙན་ཞིང་། །ཁྱད་པར་གེ་སར་མཐུ་རྩལ་ལྡན།།
སྔོན་མཐུན་ཕྱིས་མི་མཛའ་མ་ལེགས། །གེ་སར་ཉིད་ལ་དམིགས་དང་བདེ། །ཟེར་
བ་རྨིས་སོ། །དེའི་སང་གེ་སར་གྱིས་བསོད་སྙོམས་པ་ཞིག་ལ་བསོད་སྙོམས་ཕུལ་
བས། འདབ་མཛེས་ཀྱིས་ཡང་ཐོག་ནས་མཐོང་སྟེ། གེ་སར་རང་ལ་མ་གུས་པ་
ཡིན་མིན་བརྟགས་པའི་ཕྱིར་དུ་གེ་སར་ལ་མཆིལ་མའི་རྒྱང་མདའ་འཕངས་པས།
བསོད་སྙོམས་པའི་ལྷུང་བཟེད་དུ་སོང་ངོ་། །གེ་སར་གྱིས་དེ་མཐོང་ནས་འགྱོད་དེ་
བསོད་སྙོམས་པ་སྦགས་པ་མ་ལེགས་སྙམ་པ་ན། དེས་མཁྱེན་ཏེ་སེམས་དང་སྤྱོད་
པ་དངོས་དག་ཅིང་། །ཞིང་དང་ཆོས་དབྱིངས་རྣམ་དག་པས། གནས་སྐབས་
མཐར་ཐུག་རབ་དག་པའི། །གེ་སར་ཕུན་སུམ་ཚོགས་པར་ཤོག །ཕ་མའི་དྲིན་
ལན་གཞལ་བ་དང་། །བཟང་མོ་ནང་དུ་བདེ་བར་མཆོད། །ཕྱོགས་མཐར་སོང་བ་
རྙེད་འཚོ་བ། །རྙེད་བཀུར་བསྐྱངས་རན་ཁོ་བོས་སྦྱིན། །ཞེས་གསུངས་ནས་མི་
སྣང་བར་གྱུར། དེར་གེ་སར་གྱིས་ནགས་སུ་ཕྱིན་པས་ཅི་བསམ་གྱི་སྙམ་དང༌། །
འཚོ་བའི་གཡང་རྐྱལ་རྙེད་པས། འབྱོར་བ་ཕུན་སུམ་ཚོགས་ནས་མ་སྨད་གཉིས་
སྐྱིད་པ་ཨུཏྤལ་གྱིས་མཐོང་ནས། ཚོད་བལྟས་པའི་ཕྱིར་འདབ་མཛེས་རྒྱན་དང་
འབྱོར་བས་བརྒྱན་ནས་གེ་སར་ལ་བྱིན། དེ་ཡང་བྲན་མོ་བྲེ་ཏེས་ཡང་ཡང་དབྱེན་
བཅུག་པས། འདབ་མཛེས་ཀྱིས་གེ་སར་ལ་མི་དགའ་བའི་ཚུལ་བསྟན་པས། གེ་
སར་གྱིས་ལྷམ་ཡ་གཅིག་ཏུ་འདབ་མཛེས་ཀྱི་རྐང་བ་བཅུག་པ། ཡ་གཅིག་ཏུ་རང་
94



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
གི་རྐང་བ་བཅུག་ནས་རྒྱ་མཚོའི་འགྲམ་ཡིད་ལ་བྱས་པས། དེར་སླེབས། ཁྱོད་རང་
ནི་སྔར་ང་ལ་དགའ་བ། དེང་མི་མཐུན་པས་འདིར་འདུག་བྱས་པས། འདབ་
མཛེས་སྐྲག་ནས་བཟོད་གསོལ་བྱས། དེར་གེ་སར་གྱིས་འདབ་མཛེས་ཀྱི་པང་བར་
མགོ་བཞག་སྟེ་གཉིད་ལོག་པ་ལ། ལྷམ་འདབ་མཛེས་ཀྱིས་གྱོན་ནས་རང་ཡུལ་དུ་
སོང་ངོ༌། །དེར་གེ་སར་གཅིག་པུར་འདུག་པས། སེམས་ཅན་རྭ་གཅིག་པའི་རྫུ་
འཕྲུལ་གྱིས་རང་ཡུལ་དུ་བཞག དེའི་ཚེ་འདབ་མཛེས་ཡིད་གེ་སར་ལ་མོས་ཀྱང་
དབྱེན་གྱི་ཤུགས་ལ་མི་མཐུན་པར་གྱུར་པས། ནུབ་གཅིག་རྨི་ལམ་ན། ཁྱེའུ་དཀར་
པོས། དུས་གསུམ་འབྲེལ་ཟབ་སྨོན་ལམ་བཙན། །དབྱེན་གྱི་འགྱུར་ལྡོག་ཆེར་སོང་
བས། །རྣམ་སྨིན་དེ་བཞིན་མྱོང་བ་འདྲ། །འོན་ཀྱང་སླད་མཐུན་འགྲོ་ལ་ཕན། །
གསུངས། སྐབས་དེར་གེ་སར་གྱིས་ལྡུམ་ར་གཅིག་ཏུ་སོང་བས། མེ་ཏོག་དམར་པོ་
ཞིག་ཟོས་པས་སྤྲེའུར་གྱུར། སེར་བོ་ཞིག་ཟོས་པས་མིར་སོང་། གླགས་རྙེད་ནས་
ཡང་དམར་པོས་སྤྲེའུར་བསྒྱུར། ཨུཏྤལ་གྱི་སྒོར་སོང་བས་ཁྱིམ་དུ་བཞག སྐབས་
ཤིག་མེ་ཏོག་དམར་པོ་འདབ་མཛེས་ཀྱི་ཟས་ཁྲོད་དུ་བཅུག་པས་འདབ་མཛེས་་་་་
སྤྲེའུར་བསྒྱུར། སྔར་གྱི་ལྷམ་ཁྱེར་ནས་རང་གི་ཁྱིམ་དུ་སོང་བས་རྒྱལ་པོ་སྐྲག་སྟེ་ཞུ་
བ་བྱས། སླར་འདབ་མཛེས་མེ་ཏོག་སེར་པོས་མིར་སོང་། དེར་བརྟགས་པས་
ཐམས་ཅད་བྲན་མོ་བྲེ་ཏེས་དབྱེན་བྱས་པ་ལས་གྱུར་པར་རིག་སྟེ། བྲན་མོ་བསྐྱེད།
གེ་སར་དང་འདབ་མཛེས་གཉིས་ལ་འབྱོར་བ་རྒྱ་ཆེན་པོ་དང་ལྡན་པར་གྱུར་ཏེ།
ཡུལ་དེའི་ཕོངས་པ་རྣམས་ལ་སྦྱིན་གཏོང་མཛད་པས་སྙན་གྲགས་དང་ལྡན་པར་་་་་
གྱུར་ཏོ། །སེམས་ཉིད་ཆོས་དབྱིངས་མཁའ་ལ་རོ་གཅིག་ཀྱང་། །འགལ་འདུ་ཆུ་
འཛིན་དྲི་མས་གོས་པའི་རྡུལ། །ཐུགས་བསྐྱེད་བསེར་བུས་གཏོར་ཚེ་ཕན་བདེའི་
འོད། །ཅིར་ཡང་སྤྲོ་བའི་ཚུལ་ལ་རངས་པ་ཐོབ། །ཅེས་རོང་བོ་མཁས་གྲུབ་ཆེན་
པོའི་རྣམ་པར་ཐར་བ་དཔག་བསམ་ལྗོན་པ་ལས་འདབ་མཛེས་ཀྱི་ཡལ་འདབ་སྟེ་་་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཉི་ཤུ་པའོ། །
༢༡.ནག་པོ་དམ་ཚིག་རྡོ་རྗེའི་ཡལ་འདབ།
རྣལ་འབྱོར་གསང་མཐའི་ཆུ་གཏེར་ཆེན་པོའི་དབུས། །དོན་གཉིས་ནོར་
བུའི་རི་དབང་མངོན་མཐོ་ཞིང༌། །མཐུ་སྟོབས་ཚ་ཟེར་འབུམ་ཕྲག་སྤྲོ་བའི་མོད། །
ནག་ཕྱོགས་དྲེགས་པའི་མུན་པའི་ཁུང་བུར་འཇུག །དེ་ཡང་རྒྱ་གར་ཤར་ཕྱོགས་
ན་སྨན་པ་དཀོན་མཆོག་སྤྲིན་ཞེས་པ་ལ། སྲས་འཁྲུངས་པའི་མཚན་ནག་པོར་
གསོལ། ཆེར་སྐྱེས་པ་ན་ནག་པོ་ཆེན་པོ་བྱ་རོག་ཏུ་སྤྲུལ་ནས་རྟག་ཏུ་བསྲུང་བར་
བྱེད། གསོ་བ་རིག་པ་ལ་ཤིན་ཏུ་མཁས་པས་འགྲོ་བ་མང་པོ་ལ་ཕན་བཏགས།
དེར་སློབ་དཔོན་སངས་རྒྱས་ཡེ་ཤེས་ཞབས་ཀྱི་དྲུང་དུ་དབང་བསྐུར་བཅུ་དྲུག་་་་་་
མནོས། ནག་པོ་ཆེན་པོའི་ལུང་བཞིན་ར་རཱ་ཡིས་ཡུལ་གྱི་དབེན་གནས་ཤིག་ཏུ་
དགྱེས་པ་རྡོ་རྗེའི་དཀྱིལ་འཁོར་གྱི་རས་བྲིས་བཀྲམ་ནས་ལོ་དྲུག་རྩེ་གཅིག་ཏུ་་་་་་
བསྒྲུབས་པས། སྐབས་ཤིག་རང་ཉིད་དཀྱིལ་འཁོར་གྱི་གསལ་སྣང་ལ་ཐུགས་རྩེ་
གཅིག་བཞུགས་པའི་ཚེ། རིག་མས་བལྟས་པས་བྲིས་སྐུའི་མདུན་ན་ཡོར་ཡོར་བ་
ཞིག་འདུག སློབ་དཔོན་ལ་སྦྲན་པས། དངོས་གྲུབ་ཀྱི་རྫས་ཡིན་པ་མཁྱེན་ནས་
བླངས་པས་མི་རོ་གཅིག་ཏུ་སྣང་བས། ཚམ་ཚོམ་མེད་པར་གསོལ་བ་ན་བདེ་སྟོང་
གི་ཉམས་ལ་ཞག་བདུན་འབྱམས་ཏེ་སད་པ་ན། དགྱེས་པ་རྡོ་རྗེའི་དཀྱིལ་འཁོར་
ཞལ་གཟིགས། ནུས་པ་དཔག་ཏུ་མེད་པ་ལ་མངའ་བརྙེས། དེར་མ་ག་ཏའི་བྱང་
སྒོ་བསྲུང་བ་ལོ་དྲུག་མཛད་ནས། དེ་སྐབས་ཀྱི་མུ་སྟེགས་རྒོལ་བ་ཐམས་ཅད་ངག་
ལྐུགས་པར་མཛད་པས། མུ་སྟེགས་ཁྲི་ཕྲག་ནང་པར་བཙུད། དེ་ནས་སྐབས་
འགར་སྐུ་དངོས་སུ་མཐོང་། དེ་ནས་རེས་མི་སྣང་བར་མཛད་དེ། ལོ་དྲུག་ཙམ་



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
སོང་བ་ན་བར་དུ་འདས་སོགས་ངོས་བཟུང་མེད་པར་མི་སྣང་བར་གྱུར་ཏོ། །ལུང་
རྟོགས་འཛད་མི་ཤེས་པའི་གན་མཛོད་ན། །མཛད་བཟང་དྲི་མ་མེད་པའི་དངོས་
པོའི་སྒོ། །བརྒྱ་ཕྲག་བྱེ་བས་འཕགས་ཡུལ་ཤེད་བུའི་ཚོགས། །ཕྱི་རོལ་ཕོངས་པའི་
སྡུག་བསྔལ་ཕྱིར་བསྲིངས་རྨད། །ཅེས་རོང་བོ་མཁས་གྲུབ་ཆེན་པོའི་རྣམ་པར་
ཐར་བ་དཔག་བསམ་ལྗོན་པ་ལས་ནག་པོ་དམ་ཚིག་རྡོ་རྗེའི་ཡལ་འདབ་སྟེ་ཉེར་་་་་
གཅིག་པའོ། །
༢༢. ཟླ་བའི་དབང་པོའི་ཡལ་འདབ།
མང་བཀུར་རིགས་ཀྱི་སྒྱུ་རྩལ་ཁེངས་ཕྲོགས་ཤིང་། །མཐུ་སྟོབས་མི་བཟད་
གདོང་ལྔའི་རོལ་སྡེར་ཅན། །ལུང་རིགས་གད་རྒྱངས་མཐོན་པོའི་སྙན་གྲགས་ཀྱིས།།
དྲེགས་པའི་སྨྲ་ངན་རི་དྭགས་རིང་དུ་བསྐྲད། །དེ་ཡང་འཕགས་ཡུལ་གྱི་རྒྱལ་པོ་
དགེ་བའི་དབང་བོ་བྱ་བ་རྩལ་བརྟགས་པ་ལོངས་སྤྱོད་མངའ་ཐང་སོགས་རྨད་དུ་་་
བྱུང་ཞིང་ལུང་དང་རྟོགས་པ་དང་ལེགས་བཤད་ཀྱི་ཆོས་མཐའ་དག་ལ་མི་་་་་་་་་
འཇིགས་པའི་སྤོབས་པ་ཐོབ་པ་དེ་ཉིད་དང་། བཙུན་མོ་ཟླ་འོད་མ་བྱ་བ་གཉིས་
ལ་སྲས་འཁྲུངས་མ་ཐག་ཟླ་བའི་འོད་ལྟ་བུའི་འོད་དཀར་གྱིས་གྲོང་ཁྱབ་ཅིང་རོལ་་
མོ་རྣམས་ཀྱང་མ་དཀྲོལ་པར་འཁྲོལ། མེ་ཏོག་དཀར་པོའི་ཆར་བབ། བློན་པོ་ལྔ་
བརྒྱ་ལའང་ཁྱེའུ་བུ་མོ་ལྔ་བརྒྱ་བཙས་སོ། །དེར་ཡབ་ཀྱིས་ཐུགས་རྗེ་ཆེན་པོའི་བྱིན་
རླབས་གྱི་ཟླ་ཟེར་སྙིང་ལ་ཕོག་པའི་སྲས་ཡིན་གསུངས་ནས་མཚན་ཟླ་བ་བཟང་་་་་
པོར་གསོལ། ཆེར་སྐྱེས་པ་ན་བརྟགས་པ་དང་རྩལ་སོགས་དང༌། ཁྱད་པར་རིག་
གནས་ལྔ་བོ་ལ་ཤིན་ཏུ་མཁས་པར་གྱུར་ཏོ། །དེར་ཡབ་ཀྱིས་སངས་རྒྱས་ཀྱི་སྐྱེས་
རབས་ཕར་ཕྱིན་དྲུག་ལ་སྦྱར་བའི་དཔག་བསམ་འཁྲི་ཤིང་མཛད་པའི་བརྒྱ་དང་་་་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
བདུན་སོང་བའི་བརྒྱད་པ་སྤྲིན་གྱི་བཞོན་པའི་རྟོགས་བརྗོད་ཟླ་བའི་དབང་པོས་་་
དགུང་ལོ་བཅུ་དྲུག་པའི་ཚེ་གསུངས། ཡང་ཐུགས་རྗེ་ཆེན་པོའི་རྒྱུད་ཀྱི་དེ་ཉིད་
གསལ་བ་མེ་ཏོག་འཕྲེང་མཛེས་དང༌། སྙན་ངག་མེ་ལོང་། དོན་ཡོད་ཞགས་པའི་
རྒྱུད་གསལ་བྱེད་པད་དཀར་འཕྲེང་བ་སོགས་བསྟན་བཅོས་མང་དུ་བརྩམས།
ཕྱིས་རྒྱལ་སྲིད་ལ་འཁོར། རྒྱལ་རིགས་ཀྱི་བཙན་མོ་ཁྲོ་གཉེར་ཅན་གྱི་སྤྲུལ་པ་འོད་
མཛེས་ལྡན་ཁབ་ཏུ་བཞེས། དེར་ཐུགས་རྗེ་ཆེན་པོ་དོན་ཡོད་ཞགས་པའི་སྒྲུབ་པ་
མཛད་པས་ཞལ་གཟིགས་བྱིན་གྱིས་བརླབས། དེ་ནས་བརྩམས་ཏེ་འཕགས་པ་
ནམ་འདོད་དུ་གཟིགས་ཤིང་གསུང་བསྩལ། ཡང་འཇམ་དབྱངས་ཡན་ལག་མེད་
པའི་རྡོ་རྗེ་བསྒྲུབས་པས། ཞལ་གཟིགས། གསང་བདག་བསྒྲུབ་པར་འཕགས་པའི་
བཀས་བསྐུལ་བ་ལྟར་བསྒྲུབས་པས་རྡོ་རྗེ་འཛིན་པས་ཞལ་བསྟན། སྤྱི་བོར་ཕྱག་
བཞག་ནས་བྱིན་གྱིས་བརླབས། རྒྱལ་བ་རིགས་ལྔས་ཀྱང་གསུང་གི་སྣང་བ་སྩལ།
ཆོས་སྲིད་ཀྱི་མངའ་ཐང་ཤིན་ཏུ་ཆེ་བས། ལན་གཅིག་ཏུ་རུ་ཥས་དཔུང་ཁྱེར་ཏེ་མ་
ག་ཏ་གཞོན་པར་བརྩམས་པས་གསང་བདག་གི་རིགས་སྔགས་ལ་བརྟེན་སྔགས་ཀྱི་
བེ་ཅོན་གདེངས་པས་མི་སྟེགས་ཀྱི་གཙོ་བོ་དྲུག་ཁྲག་སྐྱུགས་ནས་ཤི དཔུང་རྣམས་
རེངས་པས་གཡུལ་ལས་རྒྱལ་པ་ཐོབ་ཅིང༌། དུ་རུཥའི་ཚུར་བརྒྱད་ནས་ནང་བར་
དབར་བྱས། རྒྱལ་བོའི་བཀས་འཕགས་ཡུལ་དུ་ཆོས་གཞིས་ཉམས་པ་དྲུག་ཅུ་
གསོས་ཤིང་དར་རྒྱས་སུ་མཛད། ལྷ་ཁང་དང་གཙུག་ལག་ཁང་གསར་བ་བདུན་
ཅུ་ཙམ་བཞེངས། མུ་སྟེགས་ཕམ་བྱེད་ཀྱི་མཆོད་རྟེན་མ་ག་ཏ་དང་མི་རིང་བར་
ཙམ་བར་བཞེངས། སྲས་ཟླ་བའི་འོད་དང་མེ་ཏོག་ཕྱག་གཉིས་འཁྲུངས་པའི་ཕྱི་
མ་རབ་ཏུ་བྱུང་། ཟླ་བའི་འོད་ལ་སྲིད་གཏད་དེ་གཤེགས་སོ། །ལུང་རིགས་མི་ཟད་
གཏེར་མཛོད་གྱུར་པས་མཁས། །དམིགས་མེད་སྙིང་རྗེ་བཟང་པོའི་མཛད་པ་ཅན།།
ལུགས་གཉིས་ཆོས་ལྡན་ཁྲིམས་ལ་སྦྱོར་བས་བཙུན། །ཨེ་མ་ངོ་མཚར་ལས་ཀྱང་ངོ་
98



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
མཚར་རྨད། །ཅེས་རོང་བོ་མཁས་གྲུབ་ཆེན་པོའི་རྣམ་པར་ཐར་བ་དཔག་བསམ་
ལྗོན་པ་ལས་ཟླ་བའི་དབང་པོའི་ཡལ་འདབ་སྟེ་ཉེར་གཉིས་པའོ། །
༢༣, དབང་ཆེན་སྡེའི་ཡལ་འདབ།
ཁྲིམས་གཉིས་དྲི་མེད་ཟླ་བའི་གདོང་ཅན་མས། །མཛད་བཟང་སྨིན་མའི་
འཁྲི་ཤིང་འཁྱུག་པའི་གློག །ཡིད་ཅན་འདོད་ལྡན་སྙིང་ལ་ཕོག་པ་ན། །ཕན་བདེ་
རྡོ་རྗེའི་གཟེགས་མ་འཕྲོས་སམ་སྙམ། །དེ་ཡང་བྷངྒ་ལའི་རྒྱལ་པོ་མུ་ཏིག་སྦྱིན་
དང་། བཙུན་མོ་མུ་ཏིག་ཅན་གཉིས་ལ་སྲས་ཡ་མཚན་དང་ལྡན་པ་གཅིག་བཙས་
པས། མིང་དབང་ཆེན་སྡེར་བཏགས། སྐབས་ཤིག་ཅུང་ཟད་བསྙུངས་པས་ཐུགས་
རྗེ་ཆེན་པོ་ལ་ལྷག་པའི་ལྷ་མང་པོས་བསྐོར་པ་གཟིགས། ནག་པོ་ཆེན་པོས་གནོད་
བྱེད་བསྒྲལ་བ་གཟིགས་པས་བསྙུང་བའང་དྭངས། བློ་གྲོས་ཀྱང་རྒྱས་པས་ལུགས་
གཉིས་ཀྱི་ཡོན་ཏན་དུ་མ་དང་ལྡན་ནོ། །ཆེར་སྐྱེས་པ་ན་ཡུལ་དེ་ན་ཀླུ་ནད་མང་པོ་
བྱུང་བས། ཀུ་རུ་ཀུ་ལེའེ་རིག་སྔགས་ཀྱིས་ཀླུ་དངོས་སུ་བཀུག་སྟེ་དམ་ལ་བཞག་
པས་ཡུལ་དེའི་ནད་ངན་ཀྱང་ཆད། རྒྱལ་པོའི་གྲོགས་བྱེད་པར་ཁས་བླངས། ཀླུའི་
བུ་མོ་ཡིད་འོང་མ་བྱ་བ་ཤེལ་ལྟར་འཚེར་ཞིང་ངོ་མཚར་གྱི་ཡོན་ཏན་དང་ལྡན་པ་་་
ཞིག་བཙུན་མོར་ཕུལ། དེའི་ཚེ་རྒྱ་གར་ཤར་ཕྱོགས་བེ་རནྡྲའི་རྒྱལ་པོ་དང་མ་
མཐུན་པས་ཕན་ཚུན་གཡུལ་བཀྱེ་བ་ནས་ཀླུས་གྲོགས་བྱས་ཏེ། བེ་རནྡའི་དཔུང་
རྣམས་ཤྭ་འོད་ཆེན་པོས་མནན། ཡང་སྐབས་ཤིག་མུ་སྟེགས་ཀྱི་རྣལ་འབྱོར་མ་
མང་པོས་ཡུལ་དེའི་རབ་བྱུང་མང་པོ་ཕབ་པས། རྣལ་འབྱོར་མ་རྣམས་བཀུག་སྟེ་
ལོང་བར་བྱིན་གྱིས་བརླབས་པས་ཕྱིན་ཆད་མི་གནོད་པར་དམ་བཅས་ནས་སླར་་་་་
བཀྲོལ། ཡུལ་ཀ་ལིངྒའི་རྒྱལ་པོས་རས་ཡུག་ཆེན་པོ་སུམ་བརྒྱ་ཕུལ་བས་དེ་རྣམས་
99



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལ་ཐུབ་པའི་དབང་པོའི་སྐུ་ཆེན་པོ་བྲིས་ཏེ། རང་ཉིད་ཀྱི་འཁོར་རྣམས་ལའང་མི་
ཁྱིམ་རེ་རེས་ཐུབ་པ་དང་ཐུགས་རྗེའི་ཆེན་པོའི་སྐུ་རེ་བཞེངས་པར་བཀར་་་་་་་་
བཏགས། སྐུ་འབུམ་ཕྲག་དྲུག་བསྒྲུབས་པར་མཛད། ཡུལ་ཕྱོགས་ཐམས་ཅད་ཆོས་
ལ་བཀོད་ནས། སྲས་ཀླུའི་ཚ་བོ་ཡིན་པས་ཀླུས་བྱིན་དུ་གྲགས་པ་ལ་སྲིད་གཏད་དེ་
གཤེགས་སོ། །ཟུང་འཇུག་ཁྲིམས་ཀྱི་འཁོར་ལོ་རྩིབས་བརྒྱ་པས། །ཡངས་པའི་
གསེར་ལྡན་དོག་པོར་འགོད་མཛད་ཅིང༌། །རྩ་གསུམ་སྣང་བརྙན་ནོར་བུའི་གཟི་
འོད་ཀྱིས། །མཐའ་ཡས་ཕན་བདེའི་པད་ཚལ་འཛུམ་ཕྲེང་གཡོ། །ཞེས་རོང་བོ་
མཁས་གྲུབ་ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་དབང་ཆེན་་་་་་
སྡེའི་ཡལ་འདབ་སྟེ་ཉེར་གསུམ་པའོ། །
༢༤.དགེ་བ་བཟང་པོའི་ཡལ་འདབ།
མཐོ་རིས་ཡོན་ཏན་སུ་ཝ་ཎ་ཡི་ལྗོན། །ཁྲེལ་གཞུང་གཡུ་སྦྲང་འདབ་མ་སྤྱད་
པའི་མདངས། །བློ་གྲོས་འོད་འབར་མཛེས་པའི་ཀ་ནི་ཀ །ཕྱོགས་བྲལ་ནོར་འཛིན་
བུ་མོའི་སྒྲ་འཛིན་རྒྱན། །དེ་ཡང་ཡུལ་ཝ་ར་ནཱ་སི་ན་ཁྱིམ་བདག་དགེ་བ་བཟང་པོ་
བྱ་བ་ཕྱུག་ཅིང་ནོར་མང་བ་བཟོད་པ་དང་བྱམས་པའི་ཡོན་ཏན་དུ་མ་དང་ལྡན་་་་་
ཞིང་། དེར་འཁོད་ཐམས་ཅད་ཀྱིས་བཀུར་བ་ཞིག་ཡོད་དོ། །དེ་དང་ཉེ་བ་ན་ཚོང་
དཔོན་དགེ་བ་བཟང་པོ་བྱ་བ་ཚོང་ཕྲུག་མང་པོའི་འཁོར་དང་བཅས་པ་ཀུན་གྱིས་
བསྟོད་ཅིང་བཀུར་པ་ཡོད། དེ་དང་ཁྱིམ་བདག་གཉིས་ཆེས་ཆེར་བཤེས་པར་གྱུར་
པ་ལ། ཚོང་དཔོན་དེ་ལ་བློན་པོ་བྱ་སྲོ་ལོང་ཀུན་ཏུ་རྒྱུ་དང་། ནེ་ཙོ་གཡུ་མཐིང་
ཟེར་བའི་བྱ་མི་སྐད་སྨྲ་བ་གཉིས་དང་བྲན་མོ་མཆུ་སྨྱུང་ཟེར་བ་ལས་ལ་བཟང་་་་་་
ཡང་རྒྱུད་ངན་པ་ཞིག་སོགས་བྲན་མང་པོ་དང་། ཆུང་མ་མ་གོལ་བྱ་བའི་གཟུགས་
100



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བཟང་པོ་དང་བཅས་པ་ཡོད་ལ། ཁྱིམ་བདག་དེ་ལ་ཆུང་མ་རིག་བྱིན་བྱ་བ་དང་།
བློན་པོ་མེ་ཏོག་ཟེར་བ་བྲན་དང་བྲན་མོ་མང་པོར་བཅས་པ་ཡོད་དོ། །དེར་
སྐབས་ཤིག་ཚོང་དཔོན་ཕྱིའི་རྒྱ་མཚོར་འགྲོ་བར་ཆས། གྲོགས་པོ་ཁྱིམ་བདག་དེ་
ལ་ང་རྒྱ་མཚོར་སོང་བའི་ཤུལ་དུ་ངའི་གཡོག་དང་ཆུང་མས་ལུས་དང་གཏམ་སྤྱོད་
ཐུབ་བམ་མི་ཐུབ་ཚོད་བལྟོས་ཤིག་ཟེར་ནས། རང་ཁྱིམ་དུ་སོང་ནས་བྲན་དང་
ཆུང་མ་རྣམས་ལ་ཁྱོད་རྣམས་ཀྱིས་ལས་དང་ལུས་གཏམ་རྣམས་ཐུབ་པ་གྱིས་ཤིག
བྱ་གཉིས་ལ་ཁྱོད་གཉིས་ཀྱིས་ཕྱི་ནང་གི་གཉེར་ཐུབ་པ་གྱིས་ཟེར་ནས་རྒྱ་མཚོར་་་
སོང་ངོ༌། །དེར་སྐབས་ཤིག་དུས་སྟོན་བྱུང་ནས་ཐམས་ཅད་ལྟད་མོ་ལ་འགྲོ་བས།
མ་ཁོལ་ལ་མཆུ་སྐུང་གིས་བསྐུལ་བས་བྱ་གཉིས་ཀྱི་ངག་ལ་མ་ཉན་པར་ལྟད་མོར་་་
སོང་ངོ༌། །དེར་ཁྱིམ་བདག་དགེ་བཟང་གིས་ཚོད་ལྟས་ཕྱིར་རྗེ་བྲན་གཉིས་ཀྱི་དྲུང་
དུ་སོང་སྟེ་གཏམ་བྱེད་པ་ན། ། མཆུ་སྐུང་གིས་ཁྱིམ་བདག་དེའི་གཟུགས་དང་
འབྱོར་བ་ཕུན་སུམ་ཚོགས་པ་ལ་ཆགས་ནས་ཁྱིམ་བདག་དགའ་བའི་གཏམ་སྣ་་་་་་
ཚོགས་སྨྲས་པ་ལ། ཁྱིམ་བདག་གིས་མ་གོལ་ལ་དེ་རིང་ཁྲོམ་འདི་ན་འོ་ཅག་གཉིས་
ལས་ལྷག་པར་མི་འདུག་འོ་ཅག་གཉིས་མཐུན་པར་རིགས་སོ། །ཞེས་སྨྲས་པ་བྲན་
གྱི་མིས་ཀྱང་དོ་ནུབ་བྱོན་ཅིག་དང་ཞབས་ཏོག་བགྱི་ཟེར་བ་དང་། མ་གོལ་གྱིས་
ཚོང་དཔོན་མེད་ཤུལ་དུ་དེ་འདྲ་ག་ལ་རུང་། ཞེས་སྨྲས་ཀྱང་། བྲན་གྱིས་གཡུ་རྡོག་
ཅིག་ཁྱིམ་བདག་ལ་བྱིན་པ་དང་། སྲོ་ལོང་ཀུན་ཏུ་རྒྱུ་ས་རུབ་ནས་ཁྱིམ་དུ་འོངས་
ནས། སྒོ་བསྡམས་པས། རྗེ་བྲན་གཉིས་ནང་དུ་བྱུང་བས་ལྡེ་མིག་ཡང་ཐོག་ཏུ་
ཁྱེར་རོ། །དེར་ཁྱིམ་བདག་གིས་ཚོད་ལྟ་ཕྱིར་འོངས་ཀྱང་། བྱ་གཉིས་ཀྱིས་སྒོ་མ་ཕྱེ་
བས། བྲན་དང་ཀུན་ཏུ་རྒྱུ་གཉིས་འཐབ་ཀྱང་སྒོ་མ་ཕྱེ་བར་ཐེམ་སྐས་ཀྱི་སྟེང་དུ་
འདུག་ནས་སྔོན་གྱི་གཏམ་རྒྱུད་བཤད། ཡང་སང་ནུབ་ཀྱང་སྔར་ཉིན་བཞིན་ཁྱིམ་
བདག་གིས་སྔར་བཞིན་སྨྲས། བྲན་གྱིའང་དེ་བཞིན་དུ་ལབ་ནས། ནུབ་བཅུ་
101



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གསུམ་གྱི་བར་དུ་ཁྱིམ་བདག་ཀྱང་ཚོད་ལྟ་བ་དང་། སྲོ་ལོང་ཀུན་ཏུ་རྒྱུའི་གསུང་
གི་གཏམ་རྒྱུད་ཉན་ཕྱིར་སྒོ་དྲུང་དུ་འགྲོ་ཞིང་། བྲན་དང་བྱ་རྣམས་འཐབ་པ་
དང༌། གཏམ་རྒྱུད་མ་ཟིན་གྱི་བར་དུ་འདུག་ཅིང་། གཏམ་རྒྱུད་རྫོགས་པ་ནས་
བྲན་ལ་འཕྱས་ལྐོག་བྱེད་ཅིང་འགྲོའོ། །ནུབ་བཅུ་གསུམ་པ་ལ་ཁྱིམ་བདག་སྒོར་
འོང་བས། བྲན་ན་རེ། ཁང་བའི་རྒྱབ་ཏུ་བྱོན་དང་ཡར་འཐེན་བྱས་པས། ཁྱིམ་
བདག་གིས་ཀྱང་ཡར་འགྲོ་ཟོལ་གྱིས་ལྗིད་ཆེན་པོ་བྱས་ཏེ་ཐུར་ཐེན། བྲན་གྱིས་
ཐག་པ་ཡར་འཐེན་པའི་ཚེ། ཀུན་ཏུ་རྒྱུ་ཤར་ཟུར་དུ་འདུག་ནས། འཐེན་ཞིག་
འཐེན་ཞིག་ཡར་ལ་འཐེན། །རབ་ཏུ་འཐེན་ཞིག་གཏམ་ངན་འཐེན། །ད་རུང་
དྲོངས་ཤིག་གྱུར་ངན་དྲོངས། །མི་འདོད་མགོ་རྫ་འཆག་དུ་ཆ། །ཟེར་བ་དང་།
གཡུ་མཐིང་ནུབ་ཟུར་ནས་འདུག་ནས། ཐོང་ཞིག་ཐོང་ཞིག་སྐྱེ་འཆད་དོ། །སྐྱུར་
ཞིག་སྐྱུར་ཞིག་ཉིན་ན་གདའ། །ཕུས་ཐོབ་ཕུས་ཐོབ་ཁུང་ནས་བྱུང༌། །རྨེག་ཤུད་
རྨེག་ཤུད་ཨ་ཙ་མ། །ཟེར་བས་བྲན་ཀྱང་དགོད་བྲོ་བས་ཁྱིམ་བདག་གི་ཤུགས་ཆེན་
པོས་མར་འཐེན་ནས་ལྷུང་སྟབས་བྱས་པས་ཐག་པ་བཅད་ནས་མགོ་ཆག་གོ་ཟེར་་་
བ་དང༌། ཀུན་ཏུ་རྒྱུ་ན་རེ། ལྷུང་ངོ་ལྷུང་ངོ་གཏམ་ངན་ལྷུང་། །ཆག་གོ་ཆག་གོ་
མགོ་རྫ་ཆག །ཆད་དོ་ཆད་དོ་ཁོ་ཐག་ཆད། །སླར་མི་ལྡོག་པ་ཉིད་དུ་ངེས། །ཧ་ཧ་
ཟེར་བ་ན། གཡུ་མཐིང་གིས་ཀྱང༌། བྲན་རུལ་མ་ཡི་ཐག་རུལ་དང་། །མགོ་རུལ་
རྨ་རུལ་འོང་ཉེན་ཆེ། །ཞེས་སོགས་ལབ་པ་ན། ཁྱིམ་བདག་གིས་ཀྱང་། བློ་གཏད་
ཐུབ་པ་གྲོགས་ཀྱི་མཆོག །ཟེར་ཞིང་དགའ་ནས་སོང་བས། ཚོང་དཔོན་ཀྱང་བདེ་
བར་འཁོར། དེར་ཁྱིམ་བདག་གིས་ཚོང་དཔོན་ལ་སྔར་བྲན་གྱི་གཡུ་རྡོག་བཅུ་
གསུམ་ནུབ་རེར་བྱིན་པ་རྣམས་ཁྱེར་ཏེ་གཏད་ནས། བྱ་གཉིས་ཀྱི་བསྔགས་པ་
དང་། མ་གོལ་རང་བཟང་ཡང་བྲན་གྱི་ངག་ལ་ཉན་པར་འདུག་སོགས་རྒྱུ་མཚན་
ལབ། ཚོང་དཔོན་དང་ཀུན་ཏུ་རྒྱུ་གཉིས་ཀྱི་གདམ་ངག་ལ་བརྟེན་ཚོང་ཕྲུག་ལྔ་
_102



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བརྒྱར་བཅས་ཏེ་རབ་ཏུ་བྱུང༌། ཁྱིམ་བདག་གིས་ཡུལ་དེར་སྐྱེ་བོ་རྣམས་ལ་མི་ཆོས་
མཐུན་པའི་གཏམ་གྱིས་རིམ་པ་བཞིན་ཆོས་ལ་བཀོད་ཅིང་། མཐར་སྒྲོལ་མ་བྱུང་
བ་བྱ་བའི་གཙུག་ལག་ཁང་བཞེངས་ནས་གཤེགས་སོ། །མ་ཆགས་ཐབས་ཀྱི་ཁྱིམ་
པའི་གཟུགས་འཆང་ཞིང་། །བག་ཡོད་བློ་བརྟན་དགེ་བའི་དྲི་བཟང་འཐུལ། །
རྣམ་དཀར་ལོ་འདབ་འབྲས་བུས་ཉེར་སྤ་བའི། །སྔོན་མེད་ཧ་རི་ཙན་དན་གང་
འདི་རྨད། །ཅེས་རོང་བོ་མཁས་གྲུབ་ཆེན་པོའི་རྣམ་པར་ཐར་བ་དཔག་བསམ་
ལྗོན་པ་ལས་དགེ་བ་བཟང་པོའི་ཡལ་འདབ་སྟེ་ཉེར་བཞི་པའོ། །
༢༥. ཡེ་ཤེས་བཤེས་གཉེན་གྱི་ཡལ་འདབ།
ངེས་གསང་རྒྱུད་སྡེའི་ཟླ་བའི་མ་མ་ལས། །རིམ་གཉིས་སྐུ་བཞིའི་བང་རིམ་
མཐོན་པོ་ཅན། །མཛད་པ་སུམ་རྩེན་རྣམ་རྒྱལ་ཁང་བཟང་གིས། །ལེགས་པར་
བརྒྱན་པའི་ལྷུན་པོ་འདི་རྨད་བྱུང་། །དེ་ཡང་རྒྱ་གར་ལྷོ་ཕྱོགས་ན་ཚོང་དཔོན་
ཀྲིཥྞ་བྱ་བ་དང་ཆུང་མ་མཛེས་མ་བྱ་བ་གཉིས་ལ་སྲས་གཉིས་ཡོད་པའི་ཆུང་བ་ཡེ་་་
ཤེས་བཤེས་གཉེན་ཡིན་ལ། ཆེར་སྐྱེས་པ་ན་རབ་ཏུ་བྱུང༌། སྡེ་བ་ནི་ཐམས་ཅད་
ཡོད་སྨྲ་ཡིན་ལ། བློ་ཤིན་ཏུ་རྣོ་བས་འདུལ་བ་འབུམ་སྡེ་དང་། ཤེས་རབ་ཀྱི་ཕ་
རོལ་ཏུ་ཕྱིན་པ་འབུམ་པ་ཡང་ཐུགས་ལ་བཟུང༌། ཕྱི་རོལ་གྱི་རིག་གནས་རྣམས་
ལའང་མཁས། ཁྱད་པར་གསོ་བ་རིག་པ་ལ་མཁས་པས་འགྲོ་བ་མང་པོ་ལ་མི་
འཇིགས་པ་བསྩལ། གསང་སྔགས་རྡོ་རྗེ་ཐེག་པ་འཚོལ་བར་བཞེད་ནས། ཤར་
ཕྱོགས་དང་རྒྱ་མཚོའི་གླིང་ཕྲན་རྣམས་དང་ནུབ་ཕྱོགས་ཀྱི་གནས་མང་པོར་བྱོན།
གྲུབ་ཐོབ་རིན་ཆེན་གྲགས་པ་ལ་གཤིན་རྗེའི་གཤེད་སོགས་དཀྱིལ་འཁོར་བཅུ་་་་་་
གསུམ་དུ་དབང་བསྐུར་ཞུས། ཡང་སློབ་དཔོན་ཛྙཱ་ན་ཀུབྷ་ལར་ཁང་གེ་ཡུལ་དུ་
103



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དཀྱིལ་འཁོར་དྲུག་ཅུར་དབང་བསྐུར་ཞུས། བལ་བོའི་ཡུལ་དུའང་པཎྜི་ཏ་ཤ་བ་
ལ་བིང་ཧ་ཞེས་བྱ་བ་ལ་དབང་དང་གདམས་ངག་མང་པོ་ཞུས་པས་རྒྱུད་སྡེ་རྒྱ་་་་་
མཚོའི་ཕ་རོལ་ཏུ་སོན་པ་ཐོབ། ལན་ཅིག་མཁའ་འགྲོའི་ལུང་བཞིན་རྒྱ་གར་ཤར་
ཕྱོགས་སུ་སྟོན་མོ་ཆེན་པོ་གཅིག་གིས་དུས་ན་རྣལ་འབྱོར་པ་ཧྲུལ་བོ་མུ་སྟེགས་རལ་
བ་ཅན་འདྲ་བ་གཅིག་འདུག ལྷན་ཅིག་གཏེམ་བྱས་པས་ཐུགས་ནས་གང་ཤར་
ཤེས་པར་འདུག་པས་སུ་ཡིན་དྲིས་པས་ཨ་སི་ཏ་གྷན་ཡིན་གསུངས། ཟླ་བ་གསུམ་
བསྟེན་པས་རྣལ་འབྱོར་གྱི་དབང་ཕྱུག་ཆེན་པོར་གྱུར། གྲུབ་ཐོབ་ཨ་ག་ར་ནཱ་ཐ་
ལའང་གདམས་པ་གསན། དེ་ནས་ཡུལ་རྒྱལ་ན་ཏི་སོགས་ལྷོ་ཕྱོགས་ཀྱི་གཙུག་
ལག་ཁང་སུམ་ཅུའི་མངའ་བདག་མཛད། བསྐྱེད་རིམ་ལ་བརྟན་པ་ཐོབ། དེ་བར་
མ་དྷ་པའི་བྲག་ཕུག་ཏུ་ཟླ་བ་དྲུག་བསྒོམས་པས་དཔལ་ཧེ་རུ་ཀ་དང་གཤིན་རྗེའི་
གཤེད་ཀྱི་དཀྱིལ་འཁོར་ཞལ་གཟིགས་ནུས་པ་དཔག་ཏུ་མེད་པ་ཐོབ། སླར་ཟླ་བ་
དྲུག་བསྒོམས་པས་རིམ་པ་ལྔའི་གནད་ཀུན་ཡོངས་སུ་རྫོགས་ཏེ་རྡོ་རྗེ་ལྟ་བུའི་ཡེ་་་་
ཤེས་མཆོག་ཐོབ་པར་གྱུར། ཏི་བུ་ར་དང་ར་ཁང་སོགས་སུ་འགྲོ་བའི་དོན་མཛད།
ཁྱད་པར་སློབ་མ་ཞི་བ་སྦས་པ་ལ་གདམས་ངག་མ་ལུས་པ་གནང༌། སློབ་མ་རྣལ་
འབྱོར་པ་སྟོང་དང་དྲུག་བརྒྱ་རྣལ་འབྱོར་མ་དྲུག་ཅུ་ཡོད་ཀྱང་རིག་མ་གསུམ་དང་།
རྣལ་འབྱོར་པ་(རྙན)གཅིག་མ་གཏོགས་ཕྱི་བཞིན་འབྲང་བ་མེད། མུ་སྟེགས་
མང་པོ་ལ་ལྐུགས་པ་དང་རེངས་པ་དང་བཅིངས་པ་སོགས་མཛད་ནས་ནང་པར་་་
བཙུད། འགྲོ་བ་མང་པོ་ལ་མི་རྟག་པའི་ཆོས་གསུངས་པས་གྲོལ་བ་ཐོབ་པ་མང་དུ་
བྱུང་། མཐར་ཡུལ་དྲི་ལིངྒར་བྱོན་ནས་གདམས་པ་ཐམས་ཅད་ཞི་བ་སྦས་པ་ལ་
མཛད་ནས་རིག་མ་གསུམ་དང་སློབ་མ་དྲུག་སློབ་དཔོན་དང་བཅུ་བོ་མི་སྣང་བར་་་
གྱུར་ཏོ། །བདེ་ཆེན་ཡེ་ཤེས་ཆང་གིས་རྟག་མྱོས་ཀྱང་། །སྐལ་ལྡན་འདབ་སྟོང་ཚལ་
ལ་དལ་གྱིས་རྒྱུ། །མཐུ་སྟོབས་རྡོ་རྗེའི་མེ་ཆར་འབུམ་འཕྲོ་ཡང་། །གང་ཐུགས་
104



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
མཁའ་ལ་སྤྲུལ་པའི་འཇའ་ཚོན་འབར། །ཞེས་རོང་བོ་མཁས་གྲུབ་ཆེན་པོའི་རྣམ་
པར་ཐར་བ་དཔག་བསམ་ལྗོན་པ་ལས་ཡེ་ཤེས་བཤེས་གཉེན་གྱི་ཡལ་འདབ་སྟེ་་་་
ཉེར་ལྔ་པའོ། །
༢༦ བཟང་པོའི་ཡལ་འདབ།
རྒྱལ་སྲས་ཐུགས་རྗེའི་ས་བོན་ལས་གྲུབ་པའི། །བདེ་སྐྱིད་ཡོངས་འདུའི་ལྗོན་
པ་དར་དྲགས་ལས། །དགོས་འདོད་བསྒྲུབ་པའི་ལེགས་བྲིས་འཛུམ་པའི་མདངས། །
བསིལ་ལྗོངས་བསོད་ནམས་དཔལ་མོ་འགུགས་པའི་འཕྲུལ། །དེ་ཡང་སྔོན་གངས་
ལྗོངས་ཀྱི་སྟོད་ལ་ཐག་དང་ཉེ་བ་ན། ཡབ་བཟང་དགའ་དང་ཡུམ་བསོད་ནམས་
མཚོ་གཉིས་ལ་སྲས་གཟུགས་བཟང་པོ་ཞིག་འཁྲུངས་པས། བཟང་པོར་མཚན་
གསོལ། ཐུགས་རྗེ་ཆེན་པོའི་བྱིན་རླབས་ཀྱི་ཟླ་ཟེར་སྙིང་ལ་ཕོག་པས་སྔོན་སྨོན་གྱི་
ཀུནྡ་འཛུམ་པའི་རང་མདངས་ལས། བསིལ་ལྗོངས་ཀུན་དའི་ཚལ་ལ་ཕན་བདེའི་
ག་བུར་ཐིགས་པ་འབུམ་དུ་འཕྲོ་བའི་བག་ཆགས་སངས་ནས། ཡུལ་ཕྱོགས་དེ་
རྣམས་ཀྱང་དེའི་གཟུགས་དང་བློ་གྲོས་ཀྱིས་ཐམས་ཅད་མགུ་ནས། གཙོ་བོར་
འཛིན། དེར་བཟང་པོ་དེ་དང༌། ཞང་ཞུང་གི་ཡུལ་ནས་ལེགས་མཐོང་། སྨད་སྣ་
ནམ་ནས་འབུར་ལེགས་ལྡེ། སྨད་མདོ་གཤར་ནས་སྨུག་གཤིན་ཏེ་མི་བཞི་བོ་ལ་
བོད་ཁམས་རྣམས་ཀྱིས་རྩིས་སུ་ལྷག་པར་བྱེད་པ་ལ་བཞི་བོས་གྲོས་མཐུན་པར་འོ་
ཅག་བསིལ་ལྗོངས་འདིར་རྒྱལ་པོ་དབང་ཆེ་བར་གྲགས་པ་གཅིག་མེད་ན་རིམ་་་་་
གྱིས་འཐོར་འགྲོ་བས་རྗེ་བཙལ་བར་འོས་སོ། །ཟེར་པའང་འབངས་ཐམས་ཅད་
ཀྱིས་ཀྱང་དེ་བཞིན་དུ་རིགས་པར་སྨྲས། དེའི་ཚེ་སྔར་གྱི་གཙོ་བོ་བཞི་བོས་གཙོ་
བྱས་མི་ཡ་མཚན་ཅན་འཚོལ་ཕྱིར་ཕྱོགས་སུ་འགྲོ་བ་ལ། རྒྱལ་པོ་དམག་བརྒྱ་བའི་
105



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
སྲས་ཐུགས་རྗེ་ཆེན་པོ་སྤྲུལ་པ་ཁྱེའུ་གཟུགས་མཛེས་པ་མཚན་བཟང་དུ་མ་དང་་་་་
ལྡན་པ་དེ་ཉིད་འཕགས་ཡུལ་ནས་ཡབ་ཀྱིས་སྤྱུགས་པས། འཁྱམས་ཏེ་ལྷ་རི་རོལ་
བའི་རྩར་ཕེབས་པ་དང་། ཡུལ་གྱི་ཡོན་ཏན་གཟིགས་ནས་བཙན་ཐང་སྒོ་བཞིར་
ཕེབས་པ་དང་འཛོམ། སྔར་གྱི་བཟང་པོ་སོགས་ཀྱི་མི་བཞི་བློན་པོ་སོགས་བརྒྱད་
དེ་བཅུ་གཉིས་དང་འཕྲད། གང་ནས་འོང་དྲིས་པས་སྐད་མ་མཁྱེན་པས་མཛུབ་
མོ་གནམ་ལ་གེར་བས། ལྷ་ལས་ཆད་པར་གོ་ནས་གཉའ་བ་ཁྲི་བྱས་ཏེ་འོང་བས་
གཉའ་ཁྲི་བཙན་པོ་ཡིན་ལ། སྔར་གྱི་མི་བཞི་བློན་པོ་མཆོག་དང་གཞན་བརྒྱད་
པོས་བློན་པོ་ཕལ་པ་བྱས་ཏེ་རྒྱལ་པོར་དབང་བསྐུར། ཕོ་བྲང་ཡུམ་བུ་བླ་སྒང་
བརྩིགས། ཚེ་རྨུག་གཤིན་གྱིས་རྨུ་རྒྱལ་གྱི་བོན་བསྒྱུར། བཙུན་མོ་གནམ་མུག་ཁབ་
ཏུ་བཞེས། བློན་པོ་གསུམ་གྱི་བཀས་ཕྱོགས་ཐམས་ཅད་དུ་རྒྱལ་པོའི་སྙན་གྲགས་
ཁྱབ་པར་མཛད་དོ། །རྨད་བྱུང་འཕགས་པའི་ཐུགས་རྗེའི་རྟ་ལྗང་ཅན། །བསིལ་
ལྗོངས་ཕན་བདེའི་དཔལ་དུ་ཤར་བའི་དཔྱིད། །འདྲེན་བྱེད་ཞང་བློན་ཁྱུང་སྔོན་
སྐྱེས་ཀྱི་རྟས། །ལེགས་ཚོགས་སྣང་བས་མུན་གླིང་གཅིག་ཏུ་དཀར། །ཞེས་རོང་བོ་
མཁས་གྲུབ་ཆེན་པོའི་རྣམ་པར་ཐར་པ་དཔག་བསམ་ལྗོན་པ་ལས་བཟང་པོའི་་་་་་
ཡལ་འདབ་སྟེ་ཉེར་དྲུག་པའོ། །
༢༧ ལྡེ་བཙན་གྱི་ཡལ་འདབ།
མང་བཀུར་རིགས་ཀྱིས་གདོང་ལྔའི་ཁྲིར་འགྱིང་ཞིང་། །ལེགས་ལམ་སྣང་
བའི་ང་རོ་སྒྲོགས་མཁས་པས། །མངའ་འབངས་བདེ་བའི་དཔལ་ལ་འགོད་མཛད་
པའི། །ལུགས་བཟང་རྨད་བྱུང་ཚུལ་ལ་སྤྲོ་བའི་གནས། །དེ་ཡང་རྗེ་གཉའ་ཁྲི་
བཙན་པོ་ནས་གནམ་གྱི་ཁྲི་བདུན། བར་གྱི་སྟེང་གཉིས། ས་ཡི་ལེགས་དྲུག་སོགས་
106



E
，
རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
རྒྱལ་པོ་མང་དུ་བྱུང་བའི་མཚམས། ཕྱག་ན་པད་དཀར་འཆང་བ་མི་ཡི་ཟློས་གར་
རྣམ་པར་རོལ་བའི་རྒྱལ་པོ་ལྡེ་འཕྲུལ་གནམ་གཞུང་བཙན་དང་། བཙུན་མོ་ས་
སྙན་མའི་སྲས་སེ་སྣོལ་གནམ་ལྡེ་བཙན་བྱ་བ་འཁྲུངས། སྐུ་མཛེས་ཐུགས་རྒྱུད་
འཇམ་པ་སོགས་ཕལ་ཆེར་ཡབ་ཀྱི་ཡོན་ཏན་རྣམས་དང་མཚུངས་པས་འབངས་་་་
རྣམས་ཀྱང་ཤིན་ཏུ་གུས། བློན་འབངས་རྣམས་ལ་བཀར་བཏགས་ཏེ་གསེར་
དངུལ་ཟངས་ལྕགས་སོགས་ཀྱི་ལས་དང་ཞིང་ལས་ཀྱི་མཐའ་ཕན་ཚུན་མཛའ་་་་་་
མཐུན་གྱི་ཁྲིམས་སོགས་རྒྱ་ཆེར་སྤེལ། བྲུ་ཤའི་རྒྱལ་པོ་ལ་དཔུང་གིས་སྐྱག་པར་
མཛད་ནས་མངའ་འོག་ཏུ་བསྡུས། ཀླུ་མོ་སྨན་ཟེར་བ་ཁབ་ཏུ་བཞེས་པས་སྲས་སེ་
རྣོ་ལོ་ལྡེ་འཁྲུངས་ནས་ལུགས་སྲོལ་བཟང་པོས་ཁྱབ་པར་མཛད་ནས་གཤེགས་སོ། །
གངས་རིས་བསྐོར་བའི་ཡིད་ཅན་ཀུན་རྟོག་གཞིར། །རྣམ་དཀར་དཔག་བསམ་སྙེ་
མ་བསྐྱེད་བསྲིངས་པའི། །རྒྱལ་ཐབས་དྲི་མེད་འབྲས་བུ་གཡུར་ཟ་བའི། །འཕྲུལ་
གྱི་མཛད་པས་རྫོགས་ལྡན་སྣང་བ་འགུགས། །ཞེས་རོང་བོ་མཁས་གྲུབ་ཆེན་པོའི་
རྣམ་པར་ཐར་བ་དཔག་བསམ་ལྗོན་པ་ལས་ལྡེ་བཙན་གྱི་ཡལ་འདབ་སྟེ་ཉེར་་་་་
བདུན་པའོ། །
༢༨. རྔོག་བཙན་ཁྲི་གྲགས་ཀྱི་ཡལ་འདབ།
ཀུན་ཏུ་བཟང་པོའི་ཡེ་ཤེས་རང་སྣང་ལས། །ལྷུན་གྲུབ་བདེ་ཆེན་ངོ་བོ་ཆོས་
རྒྱལ་གྱི། །དགོངས་པའི་ཐུགས་སྲས་མདུན་ན་འདོན་གྱི་ཚུལ། །གཟུགས་འདིའི་
བདེ་སྐྱིད་པད་ཚལ་འཛུམ་འཕྲེང་དགོད། །དེའང་ཆོས་ཀྱི་རྒྱལ་པོ་ལྷ་ཐོ་ཐོ་རི་
གཉན་བཙན་དེ་ཉིད་དཔལ་ཀུན་ཏུ་བཟང་པོས་པོ་ཊ་ལར་ཐུགས་རྗེ་ཆེན་པོ་་་་་
གསུང་གིས་བསྐུལ་བ་ལ་བརྟེན། འཕགས་མཆོག་ཐུགས་རྗེའི་རྟ་ལྗང་བསིལ་
107



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལྗོངས་སྔོ་བསངས་ངོས་ལ་འགོག་མེད་ཤར་བའི་ཚེ། བློན་ཆེན་རྔོག་ལྡོང་བཟུང་
ཆེན་ཞེས་པའི་སྲས་ཁྲི་གྲགས་བྱ་བར་འཁྲུངས། ཆུང་ངུ་ནས་མདའ་རྩལ་བང་
རྩལ་ཀུན་ལ་ཟླ་མེད། ཁྱད་པར་སྟོབས་དང་མདའ་རྩལ་ཕུན་སུམ་ཚོགས་པས་
ཀུན་གྱིས་བསྟོད་པར་བྱེད། འབྲོང་གི་སྐེད་པ་སྟ་ཁམས་བཅད་པས་རྩལ་ཆེན་
མདའ་ཐོགས་སུ་གྲགས། སྐབས་ཤིག་ཕོ་བྲང་ཡུམ་བུ་བླ་སྒང་གི་རྩེར་སྤང་བ་ཀོང་
ཕྱག་བརྒྱ་བ་གསེར་གྱི་མཆོད་རྟེན་ཟ་མ་ཏོག་གི་སྙིང་པོ་ཡི་གེ་དྲུག་པ། ཙིནྟ་མ་
ཎིའི་བརྐོས་ཕོར་རྣམས་བབས་པས། གཉན་པོ་གསང་བར་གསོལ་ནས་མཛོད་དུ་
བཞག་སྟེ་མཆོད་པའི་ཚེ། དེའི་གཉེར་མཛད། རྒྱལ་པོའི་བཀའ་བཞིན་རྒྱལ་མོ་ཚ་
བ་རོང་གི་རྒྱལ་པོ་མི་ཉག་གཤེན་སྒྱུར་བྱ་བ་དཔུང་གིས་བཏུལ། མངའ་འབངས་
རྣམས་ལ་མཛའ་མཐུན་དགྲ་གཉེན་གྱི་བསྙེན་འབྱེད་པ་སོགས་ཀྱི་ཁྲིམས་ཕལ་ཆེར་
བཙུགས། དགུང་ལོ་དགུ་བཅུའི་བར་དུ་སྲིད་ཀྱི་བྱ་བས་རྒྱལ་པོའི་དགོངས་པ་ཇི་
བཞིན་བསྒྲུབས་ནས་གཤེགས་སོ། །དཔའ་མཛངས་རིག་པའི་དབང་གིས་དྲེགས་
ལྡན་འཇོམས། །མངའ་བདག་དགོངས་པའི་ཐུགས་བཞེད་ལེགས་བསྒྲུབས་ཤིང་། །
ལུགས་གཉིས་ཕན་བདེའི་བདེ་སྐྱིད་སྣང་བའི་དཔྱིད། །འགུགས་མཁས་དྲི་མ་མེད་
པའི་ཚུལ་ལ་རངས། །ཞེས་རོང་བོ་མཁས་གྲུབ་ཆེན་པོའི་རྣམ་པར་ཐར་བ་དཔག་
བསམ་ལྗོན་པ་ལས་རྔོག་བཙན་ཁྲི་གྲགས་ཀྱི་སྐབས་ཏེ་ཉེར་བརྒྱད་པའོ། །
༢༩. སོ་སྲུངས་ལྡོང་གི་ཡལ་འདབ།
ཐུགས་རྗེ་ཆེན་པོ་སྲོང་བཙན་སྒམ་པོ་ཡིས། །བཀའ་བཞིན་དྲེགས་ལྡན་
དཔུང་ཚོགས་འདུལ་མཛད་ཅིང་། །བློ་གྲོས་རིགས་པའི་རྩལ་གྱིས་ཕན་བདེའི་སྒོ། །
འབྱེད་མཛད་སོ་བསྲུངས་སྙན་པའི་གྲགས་པ་འབར། །དེ་ཡང་དམིགས་པ་མེད་
108



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
པའི་ཐུགས་རྗེ་ཆེན་པོ་དང་ལྡན་པ། འཕགས་མཆོག་སྤྱན་རས་གཟིགས་དབང་
ཕྱག་གིས་བསིལ་ལྗོངས་ཀྱི་རྒྱལ་ཁམས་ཆོས་ལ་འགོད་པའི་དུས་ལ་བབ་པར་་་་་་་
མཁྱེན་ནས་རྒྱལ་པོ་སྲོང་བཙན་སྒམ་པོའི་ཚུལ་བསྟན་ནས་བཞུགས་པའི་ཚེ། བློན་
པོ་མཆོག་མགར་ལྡོང་བཙན་བྱ་བ་རྨད་དུ་བྱུང་བའི་འཕྲུལ་དང་ལྡན་པ་དེ་ཉིད་་་་
དང་བཙུན་མོ་ཁྲི་འབུམ་ལྕམ་ལེགས་གཉིས་ལ་འཁྲུངས། མཚན་ལྡོང་བཙན་ཁྲི་
འདུལ་དུ་བཏགས། ཆེར་སྐྱེས་པ་ན་རྩལ་དང་བློ་གྲོས་སོགས་ཡབ་བས་ལྷག་པའི་
ཡོན་ཏན་དང་ལྡན་པ། ཁྱད་པར་དགུང་ལོ་བཅུ་དྲུག་པའི་སྟེང་དུ་སྨན་ཚེའི་ཡུལ་
བཅོམ། རྒྱ་ནག་གི་མི་དྲག་དཔོན་པོ་དྲུག་རང་ཉིད་ཀྱིས་བཟུང་ནས་ཆད་པས་
བཅད་པས། སྨན་ཚེ་རྣམས་ཀྱིས་མགར་ཐུག་ནག་འདྲེ་ཞེས་མཚན་དུ་ཟེར་བར་
གྲགས། དགུང་ལོ་བཅུ་བདུན་ལོན་ཚེ་སྲོང་བཙན་སྒམ་པོ་ཡབ་ཡུམ་གསུམ་དང་
མཇལ། བལ་བོ་ཧར་རུའི་རྒྱལ་པོ་དང་མ་མཐུན་པས་དཔག་པར་དཀའ་བའི་
རིག་པས་ཚར་བཅད། ལ་ཐག་གི་ཡུལ་ན་མཚོ་སྨན་ཕུང་འདྲེར་གྲགས་པ་ཡོད་
པའི་མཚོ་ལམ་དུ་དཔུང་གིས་ཚམ་རྔམ་བྱས་པས་མཚོ་སྨན་གྱིས་ཞལ་བསྟན་པ་་་་་
འཕྲུལ་ཏེ། མོན་སྣ་རིང་ལུག་གདོང་ཚུན་ཆད་དབང་དུ་ཁོལ། ཆོས་རྒྱལ་སྲོང་
བཙན་སྒམ་པོས་ཀྱང་ཐུགས་རྩིས་ཤིན་ཏུ་ཆེ་བས་ཕྱག་སྤྱི་བོར་བཞག་ནས་སྨོན་་་་་་
ལམ་དབང་བསྐུར་མཛད། རྒྱལ་བ་ཞིང་དུ་གཤེགས་ནས་རྒྱ་དམག་ལྷགས་ཚེ།
དང་པོ་མགར་ཡབ་ཀྱིས་དམག་རྣམས་བཅོམ། སླར་མགར་ལྡོང་བཙན་ཁྲི་རལ་
རང་གིས་རྒྱ་དམག་གིས་པོ་ཊ་ལ་མེ་ལ་བསྲེགས་པ་ཐོས་པས་འཁྲུགས་ཏེ་བོད་་་་་
དམག་ཁྲི་ཚོ་སོ་བརྒྱད་ཁྲིད་དེ་གྲུ་གུ་དང་། སྨན་ཚེ་མཁར་སྔོན་པོའི་བར་བཅོམ་
སྟེ་རྒྱ་དམག་འབུམ་ཕྲག་བཅུ་དྲུག་གིས་འཐབ་ཏུ་བྱུང་བ་ཞག་གཅིག་གིས་བཅོམ་་་
པས། རྒྱ་རྣམས་ཧ་ལས་ཏེ་ཁྲི་འདུལ་ལ་ཕོ་ཉ་མངག་སྟེ་མཐུན་བྱས་ནས། རྒྱ་བོད་
ཀྱི་གཞུང་མཐུན་པར་མཛད། དེ་ནས་བཟུང་སྟེ་མི་རབས་བདུན་དུ་རྒྱ་རྣམས་
109



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བོད་ལ་འཚེ་བ་མ་ནུས་པས། དཔའ་རྟགས་ཀྱི་སྙན་གྲགས་ཆེ། མཐར་ཐུགས་རྗེ་
ཆེན་པོའི་བསྒྲུབ་པ་རྒྱལ་པོའི་བཀའ་བཞིན་བསྒྲུབས་པས། ཐུགས་རྗེ་ཆེན་པོའི་
ཞལ་གཟིགས་བྱིན་གྱིས་བརླབས་ནས། ལོ་གྱ་དྲུག་ལོན་ཚེ་གཤེགས་སོ། །མི་བཟད་
སྟོབས་ཀྱི་ཉག་ཕྲན་རྩལ་རྫོགས་ཤིང༌། །དྲེགས་ལྡན་དགྲ་ངན་དཔུང་ཚོགས་
མཐར་མཛད་ནས། །ལུགས་གཉིས་སྲིད་ཀྱི་ཁ་ལོ་བསྒྱུར་མཛད་པའི། །སྲིད་སྒྲུབ་
གཉིས་པ་ཁེངས་ལྡན་སྙིང་རྩ་འདར། །ཞེས་རོང་བོ་མཁས་གྲུབ་ཆེན་པོའི་རྣམ་
པར་ཐར་བ་དཔག་བསམ་ལྗོན་པ་ལས་སོ་སྲུངས་ལྡོང་གི་ཡལ་འདབ་སྟེ་ཉེར་དགུ་་
པའོ། །
༣༠. སྦ་གསལ་སྣང་གི་ཡལ་འདབ།
རྒྱ་ཧོར་བགྲོད་དཀའི་ཡུལ་དུ་ཉེར་བགྲོད་ཅིང་། །མུན་གླིང་གསལ་བྱེད་ཉི་
ཟླ་ཟུང་གཅིག་གི །ནོར་བུའི་སྐྱེས་ཀྱིས་གངས་ཅན་མ་འདྲིས་འགྲོ། །ཡིད་བཞིན་
ཆོས་ཀྱི་འཕྲིན་ལས་འཇུག་དེར་རྨད། །དེ་ཡང་ཡར་ལུང་སྦ་ཁྲི་མགོན་མགོ་དཀར།
ཆུང་མ་མཐོང་སྐྱིད་སྨན་ཟེར་བ་གཉིས་ལ་སྲས་གཅིག་བྱུང་བས་ཁྱིམ་དུ་འོད་ཤར་་
བས་མིང་གསལ་སྣང་དུ་བཏགས། རྒྱལ་པོ་མེས་ཨག་ཚོམ་གྱི་བློན་པོར་གྱུར། དེར་
རྒྱལ་པོ་ཆེན་པོ་འདས། སྲས་ཁྲི་སྲོང་ལྡེའུ་བཙན་འཁྲུངས་པའི་ཚེ་བློན་པོ་ཆེན་
པོར་གྱུར་ནས་གསལ་སྣང་གི་སྲས་སང་ཤི་རྒྱ་ཡུལ་དུ་ཕོ་ཉར་མངགས། སང་ཤི་ལ་
ཡབ་ཀྱིས་རྒྱ་ཡུལ་དུ་ཆོས་བསྒྱུར་བར་གསུངས་པས་སང་ཤིས་དགེ་བ་བཅུའི་མདོ།
རྡོར་གཅོད་ས་ལུ་ལྗང་བ་རྣམས་གདན་དྲངས་ཧ་ཤང་ཞིག་ཀྱང་ཁྲིད་འོངས་པས་་་
རྒྱལ་བུ་ནར་མ་སོན་པར་སྡིག་བློན་གྱིས་ཆོས་ལ་གནོད་པར་རིགས་ནས། གླེགས་
བམ་རྣམས་འཆིམས་ཕུའི་རྫ་ལ་སྦས། གསལ་སྣང་གིས་རྗེ་ལ་ཆོས་འཚོལ་བར་ལྷོ་
110



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
བལ་དུ་འགྲོ་བར་ཞུས་པས། མང་ཡུལ་གྱི་ཁང་དཔོན་དུ་བརྫངས་པས། གསལ་
སྣང་གཅིག་པུ་སང་ཤི་དང་བཅས་སྟོད་དུ་སོང་ནས་ཆོས་ཀྱི་དྲི་བ་བྱེད་ཅིང་།
ཞར་ལ་བྱང་ཆུབ་ཆེན་པོ་དང་ན་ལེནྡྲར་མཆོད་པ་བྱས་དེ་གོང་དུ་རྒྱལ་བུ་ནར་་་་་
སོན་མ་ཐག་གསལ་སྣང་གིས་སྔར་གྱི་གླེགས་བམ་རྫ་ཁྲོད་ནས་བླངས་ཏེ་རྒྱལ་བུར་་
ཕུལ་བས་མཉེས། བཙན་པོའི་ལུང་བཞིན་ཟ་ཧོར་ནས་ཤིནྟ་རཀྵི་ཏ་མང་ཡུལ་དུ་
སྤྱན་དྲངས་ཏེ། གསལ་སྣང་གིས་བཙན་པོའི་དྲུང་དུ་འོངས་ཏེ་རྒྱུ་མཚན་ཞུས་
པས། མ་ཞང་གི་ཆད་པ་བྱུང་དོགས་ནས་གསལ་སྣང་ཡིབ། དེར་མོ་རྩིས་པ་
རྣམས་ལ་གླ་རྔན་བྱིན་ནས་དེ་ལྟར་ལུང་སྟོན་བཅུག་སྟེ། མ་ཞང་ས་དོང་དུ་
བཅུག རྗེ་བློན་ཐམས་ཅད་ཀྱིས་ཆོས་བྱེད་པར་བཀའ་བགྲོས། སླར་གསལ་སྣང་
ཕོ་ཉར་བརྫངས་ནས་མཁན་པོ་བྷོ་དྷི་ས་ཏྭ་གདན་དྲངས། ཆོས་གསུངས་པས། །
བོད་ཀྱི་ལྷ་སྲིན་མ་དགའ་བས་མི་ཤིས་པ་བྱུང་བ་ལ་མཁན་པོས་ལུང་བསྟན་པ་་་་་
བཞིན་སློབ་དཔོན་པདྨ་འབྱུང་གནས་གདན་དྲངས་ནས་བསམ་ཡས་མི་འགྱུར་་་་་་
ལྷུན་གྱིས་གྲུབ་པའི་གཙུག་ལག་ཁང་བཞེངས། དེའི་ཚེ་གསལ་སྣང་གིས་ལྷོ་ཕྱོགས་
ཀྱི་གྱང་གི་ལས་དཔོན་མཛད། སྲས་སང་ཤི་རབ་ཏུ་བྱུང༌། སྲས་ཆེ་བ་དཀོན་
མཆོག་བྱ་བ་བློན་པོ་བྱས། གསལ་སྣང་རང་ཉིད་བསམ་ཡས་ཡོངས་སུ་རྫོགས་
ནས་རབ་གནས་དགའ་སྟོན་མཛད་པ་ནས་འདས་སོ། །དེ་ཡང་འདིའི་སྐབས་
སྐུའི་བཀོད་པ་གཉིས་བྱུང་སྟེ། གསལ་སྣང་དང་། ལོ་དྲུག་གིས་ཆུང་པ་སྦ་མི་ཁྲིག་
ཞིར་བྱ་བ་སློབ་དཔོན་ཆེན་པོ་གདན་འདྲེན་མཁན་དེ་དང་ཐུགས་རྒྱུད་གཅིག་པ་་་
ལུང་རིགས་གཉིས་ཀ་ནས་འགྲུབ་པ་ཡིན་ནོ། །མདོ་རྒྱུད་ཆོས་ཕུང་སྐལ་ལྡན་ཤིང་
རྟའི་རྒྱུན། །འབེབས་མཛད་མཁས་གྲུབ་དྲང་སྲོང་བསིལ་ལྗོངས་སུ། །ལེགས་པའི་
སྨོན་ལམ་མཚར་སྡུག་མེ་ན་ཀས། །བསྟན་འགྲོ་འཆི་མེད་གཞོན་ནུ་དམ་དུ་འཁྱུད།།
ཅེས་རོང་བོ་མཁས་གྲུབ་ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་་་་་
111



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གསལ་སྣང་གི་ཡལ་འདབ་སྟེ་སུམ་ཅུ་པའོ། །
༣༡. རྣལ་འབྱོར་སྨྱོན་པའི་ཡལ་འདབ།
སངས་རྒྱས་གཉིས་པ་སློབ་དཔོན་དགོངས་པའི་བཅུད། །ཚུལ་བཞིན་སྩལ་
བས་ཁྲག་འཐུང་རོལ་བའི་གར། །བསྒྱུར་བའི་མཐུ་བྱིན་ཉི་མའི་གཟི་འོད་ཀྱིས། །
ནག་ཕྱོགས་ས་མོས་ཚོགས་ལ་ཟུག་རྔུ་འབྱིན། །དེ་ཡང་ཆོས་རྒྱལ་ཁྲི་སྲོང་ལྡེ་བཙན་
གྱི་ཚེ། ཟླ་ཤང་དབང་པོ་ཞེས་པའི་སྲས་བདུད་རྩི་འོད་ཅེས་པ་དེ་ཉིད་ཆུང་དུ་
ནས་སློབ་དཔོན་ཆེན་པོ་དང་། ཡུམ་མཚོ་རྒྱལ་གཉིས་ལ་མི་ཕྱེད་པའི་དད་པ་དང་
ལྡན་པས་རྗེས་སུ་བཟུངས། སློབ་དཔོན་གྱིས་གཤིན་རྗེའི་གཤེད་དང་རྟ་མགྲིན་གྱི་
དབང་བསྐུར་མཚོ་རྒྱལ་གྱིས་རྡོ་རྗེ་ཕུར་བུའི་མན་ངག་བྱིན། སླར་སློབ་དཔོན་
གྱིས་རྡོ་རྗེ་ཕུར་བུའི་དབང་བསྐུར། ཉམས་སུ་བླངས་པས་ལོ་བཅུ་གཅིག་ན་སྔར་
གྱི་ཡི་དམ་གསུམ་པོས་ཞལ་གཟིགས། ཁྱད་པར་ལས་གཤིན་དང་གིང་ལྔ་གཟའ་
གདོང་མ་མོ་ཕུར་བསྲུངས་བཅུ་གཉིས་རྣམས་བྲན་བཞིན་དུ་གྱུར། བཻ་རོ་ཙ་ནས་
རྐང་མགྱོགས་ཀྱི་མན་ངག་གནང་ནས་སློབ་དཔོན་ཧཱུྃ་ཀ་ལ་གཏུགས། དེར་ཡང་
གདམས་ངག་མང་དུ་མནོས། སླར་རྒྱ་གར་བྲག་དམར་བྱ་སྐྱིབས་ཅན་དང་
འཆིམས་ཕུའི་བར་སྔ་དྲོ་ཞིག་ལ་བྱོན། སློབ་དཔོན་གྱི་བཀའ་བཞིན་མདོ་སྨད་ཀྱི་
གཞི་བདག་དང་ལྷ་འདྲེ་རྣམས་ལ་དམ་བསྒྲགས། སྲོག་སྙིང་བླངས། མ་འོངས་
པའི་རྟེན་འབྲེལ་མཛད། མཁའ་འགྲོ་སྙིང་ཐིག་དང་བདུད་རྩི་ཡོན་ཏན་གྱི་རྒྱུད་
སློབ་དཔོན་གྱི་གསུངས་ཚེ་ཡིག་མཁན་མཛད། མཚོ་རྒྱལ་གྱིས་ཀྱང་ཡང་ཡང་རྗེས་
སུ་བཟུང་། མཐར་སློབ་དཔོན་སྲིན་ཡུལ་དུ་བཞུད་པར་དགོངས་ཚེ་སློབ་དཔོན་
ཡབ་ཡུམ་ལ་ཕྱག་འཚལ་ནས་མོན་སེང་གེ་ཡང་རྫོངས་སུ་སོང་སྟེ། ལོ་གཅིག་
112



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བཞུགས་ནས་སྐུ་འདས་སོ། །འཇིགས་རུང་ཧེ་རུ་ཀ་ཡི་སྟངས་སྟབས་ཀྱིས། །མདོ་
སྨད་སྣང་སྲིད་དྲེགས་པའི་གཙུག་མཐོ་བ། །སྙིགས་དུས་བསྟན་པའི་སྲོལ་འཛིན་
མཛད་པའི་ཚེ། །བྲན་དུ་ཁོལ་བའི་རྟེན་འབྲེལ་མཆོག་འདི་རྨད། །ཅེས་རོང་བོ་
མཁས་གྲུབ་ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་རྣལ་འབྱོར་་་་་
སྨྱོན་པའི་ཡལ་འདབ་སྟེ་སོ་གཅིག་པའོ། །
༣༢.མི་ཉག་ཨ་གུར་གྱི་ཡལ་འདབ།
རྣམ་དཔྱོད་རིགས་ཀྱི་སྐྱེད་ཚལ་ཡངས་པའི་དབུས། །སྟོབས་འབྱོར་རྩལ་
གྱིས་དྲེགས་པ་ཟིལ་གནོན་ཅིང༌། །རྗེ་ཡི་བཀའ་བསྒྲུབས་འབངས་ཀྱི་ལེགས་
ཚོགས་སྤེལ། །ནག་ཕྱོགས་བདུད་སྡེའི་ཁེངས་པ་འཕྲོགས་འདི་རྨད། །དེ་ཡང་ཆོས་
རྒྱལ་མུ་ཏིག་བཙན་པོའི་སྐབས། སྨད་ཧུ་ལ་ཧུར་གཏོགས་པའི་ཉེ་འདབས་མི་
ཉག་གི་རྒྱལ་ཁམས་ན་རྒྱལ་པོ་ཧུང་གྱའི་ཟེར་བ་དང་བཙུན་མོ་མིའུ་གང་ཙེ་གཉིས་
ལ་འཁྲུངས་མཚན་ཨ་གུར་དུ་གསོལ། དགུང་ལོ་བཅུ་གསུམ་ལོན་ཚེ་མུ་ཏིག་
བཙན་པོས་རྒྱ་དང་ཧོར་ལི་འཇང་བལ་ཡུལ་དུ་ཐུག་གི་བར་དབང་བསྡུས་པའི་ཚེ་
མི་ཉག་གི་ཡུལ་དུ་དམག་དྲངས་པའི་ཚེ། ཡབ་ཧུང་གྱས་བབ་ཕུལ་ནས་རང་གི་
རྒྱལ་སྲིད་བུ་དང་བཅས་པ་ཕུལ་བས་ཨ་གུར་དབུས་སུ་བྱོན། མུ་ཏིག་བཙན་པོས་
དགྱེས་པའི་གསུང་དང་བཅས་བློན་པོ་ཆེན་པོར་དབང་བསྐུར། མུ་ཏིག་བཙན་
པོས་རང་ཉིད་ཀྱི་སྲིང་མོའི་བུ་མོ་པདྨ་རྒྱན་བྱ་བ་ཆུང་མར་གནང་། མུ་ཏིག་
བཙན་པོ་འདས་པ་ན། གསང་བདག་སྒྱུ་མའི་རོལ་གར་ཐུགས་རྗེ་ཆེན་པོའི་རྣམ་
པར་ཤར་བ་མངའ་བདག་རལ་བ་ཅན་གྱི་བློན་པོ་ཆེན་པོར་གྱུར། སྐར་ཆུང་རྡོ་རྗེ་
དབྱིངས་ཀྱི་དཀྱིལ་འཁོར་བཞེངས་པ་དོ་དམ་མཛད། བལ་ཡུལ་དུ་བྱོན་ནས་
113



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཆོད་རྟེན་བྱ་རུང་ཁ་ཤོར་ལ་ཞིག་གསོས་མཛད། རང་ཉིད་ཀྱིས་ཀྱང་འབུམ་
དང་དཀོན་མཆོག་བརྩེགས་པའི་ལེའུ་འགའ་བཞེངས། དེར་རལ་བ་ཅན་
གཤེགས་ནས་གླང་དར་མ་རྒྱལ་སྲིད་ལ་སྦས་སྟག་སྣ་ཚོགས་ཀྱིས་བཞག་པས་ཆོས་་་
བྱེད་པར་བཀག་པ་ན། བློན་པོ་ཨ་གུར་ཁྲོས་ཏེ་རང་ཉིད་ཀྱི་ཞོ་ཤས་འཚོ་བ་སུམ་
བརྒྱ་ནོར་དང་བཅས་པ་ཁྲིད་དེ་རང་ཡུལ་དུ་སོང་བས་བློན་པོ་རྣམས་ཀྱིས་བདས་་
པས་སྡིག་བློན་སྟག་སྣའི་བུ་བྲན་དཔལ་ཟེར་བ་མདས་བསད་དེ་བོད་དཔུང་་་་་་་་
རྣམས་སྐྲག་པར་བྱས་པས་སུས་ཀྱང་གླགས་ལྟར་མ་ནུས་པར་དཔུང་རྣམས་རང་་་
ཡུལ་དུ་ལོག ཨ་གུར་གྱིས་མི་ཉག་ཏུ་སོང་ནས་ཐུགས་རྗེ་ཆེན་པོའི་ལྷ་ཁང་
བཞེངས། ཐུགས་རྗེ་ཆེན་པོ་དང་རྡོ་རྗེ་ཕུར་བ་བསྒྲུབ་པས། ཞལ་གཟིགས་ནུས་པ་
ཐོབ་ནས་མི་ཉག་གི་འདྲེ་རྒོད་མང་པོ་བཏུལ། ཨོ་རྒྱན་ཡབ་ཡུམ་གྱི་ལྷ་ཁང་དང་
དབང་དྲག་ལྷ་དགུའི་ལྷ་ཁང་བཞེངས་ནས་མི་ཉག་གི་ཡུལ་དུ་གསང་སྔགས་ཀྱི་་་་
ཆོས་དར་བར་མཛད་ནས། རང་གི་སྲས་བྷུ་དྷ་ཀུནྡྷའམ་མི་ཉག་གི་སྐད་དུ་ཀུ་ཧད་
ས་ལིན་ཟེར་བ་ལ་གདམས་ངག་རྣམས་བྱིན་ནས་གཤེགས་སོ། །སངས་རྒྱས་
གཉིས་པ་ཨོ་ཊི་ཡ་ནའི་རྗེས། །དབང་བསྐུར་གཟེངས་བསྟོད་རྟོགས་པའི་མཛོད་
གྱུར་ཅིང་། །དྲེགས་ལྡན་གདུག་པའི་ཚ་ངར་འཇོམས་བྱེད་པའི། །གསང་སྔགས་
གྲུབ་པའི་རིག་འཛིན་འདི་རྨད་བྱུང་། །ཞེས་རོང་བོ་མཁས་གྲུབ་ཆེན་པོའི་རྣམ་
པར་ཐར་བ་དཔག་བསམ་ལྗོན་པ་ལས་མི་ཉག་ཨ་གུར་གྱི་ཡལ་འདབ་སྟེ་སོ་གཉིས་
པའོ། ། །
༣ ༣. ཡེ་ཤེས་དཔལ་གྱི་ཡལ་འདབ།
རྡོ་རྗེ་འཛིན་དང་དུས་དགྲའི་དབང་པོ་ཡིས། །བྱིན་རླབས་རྟ་ལྗང་འོད་ཟེར་
114



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
ཕོག་པའི་མོད། །ནུས་མཐུས་དྲེགས་པའི་སྣང་སྲིད་ཆེམས་འབེབས་པ། །སྔགས་
འཆང་འཁོར་ལོས་བསྒྱུར་པའི་སྙན་གྲགས་འབར། །དེ་ཡང་ལྷོ་རྒྱུད་གཉལ་གྱི་
གྲོང་པ་མུ་མདའ་ཟེར་བ་ཡབ་རྡོ་རྗེ་དཔལ་དང་། ཡུམ་ཀླུ་མོ་མཚོ་ཟེར་བ་ལ་སྲས་
ཤིག་བྱུང་མ་ཐག་པདྨ་ཀ་ར་ལ་ན་མོ་ཟེར་བས། ཡུམ་དགའ་དྲགས་ནས་ངུས་པས།
དེ་ལ་ཁྲོས་པའི་ཚུལ་གྱིས་ལོ་དྲུག་ཏུ་གཏམ་མི་སྨྲ་བར་འདུག་པས། ལྐུགས་པ་ཡིན་
པར་ཐག་གཅོད་པ་ལ། དེར་སྔགས་པ་རྗེ་བོ་ཆོས་འབར་ཟེར་བ་ཞིག་གིས་ལྐུགས་
པ་མེ་ཁྱེར་ཤོག་དཀར་མེ་སྦར་དགོས་ཟེར་བས། ཁྱོད་རང་ལྐུགས་པ་འདྲ། ཆོ་
གའི་མགོ་མཇུག་བསྲེས་ཀྱིན་འདོན་པ་ཟེར་བས། ཆོས་འབར་འཇིགས་ནས། ཨེ་
མ་ངན་པ་ཆེ་མཆོག་གི་ལས་བྱང་གི་བར་དུ་མི་དགོས་པར་བཏོན་པ་ལ་ཟེར་བར་་་
འདུག་འདི་ནི་ངེས་པར་འདུག འདི་ནི་ངེས་པར་གྲུབ་ཐོབ་ཅིག་ཡིན་པར་ཐག་
ཆོད་ཟེར་ནས་ཕྱག་འཚལ་ནས། ཡུམ་གྱི་ད་ལྟའི་བར་གསུང་མི་འབྱོན་པ་ཟེར་བ་
ན། སྲས་ན་རེ། སྐད་བཏོན་ན་ཁྱོད་ངུ་ཡིས་འདུག་པས་མ་བཏོན་པ་ཡིན་ཟེར།
དེར་སྲས་ཀྱི་མཚན་ཡེ་ཤེས་དཔལ་དུ་བཏགས་དགའ་སྟོན་ཀྱང་བྱས་སོ། །དེར་ལོ་
བཅུ་དྲུག་ལོན་པ་ན་སློབ་པ་མེད་པར་གཞན་གྱི་ཡི་གེ་རྣམས་ལ་བལྟས་པས། ཡི་
གེ་སོགས་གསལ་བར་མཁྱེན། འཇམ་དཔལ་ཡ་མཱནྟ་ཀ་ཐུགས་དམ་མཛད། ལྷ་
ལུང་དཔལ་གྱི་རྡོ་རྗེ་ལ་རྒྱུད་འགའ་ཞིག་གསན། སྔགས་པ་སངས་རྒྱས་ཡེ་ཤེས་ལ་
གཤིན་རྗེའི་གཤེད་ཀྱི་དབང་བསྐུར་མནོས་ནས་བསྒྲུབས་པས། དགུང་ལོ་ཉེར་
གཅིག་པ་ལ་གཤིན་རྗེའི་གཤེད་ཀྱི་ཞལ་གཟིགས་ནས་རང་ལ་ཐིམ་པས། ཕྱིན་
ཆད་རྟོགས་པ་ནམ་མཁའ་དང་མཉམ། ནུས་པ་དཔག་ཏུ་མེད་པ་ལ་མངའ་
བརྙེས་སོ། །དེའི་ཚེ་རྟེན་སྔགས་པའི་ཆ་ལུགས་མཛད་ནས་ལྷོ་བྲག་མཁར་ཆུར་
བསྒྲུབས་པས་སློབ་དཔོན་ཆེན་པོའི་ཞལ་གཟིགས་ནས་དབང་བསྐུར། མདོ་སྨད་
ཀྱི་གཏེར་ཆེན་བཅོ་བརྒྱད་དང་གཏེར་ཕྲན་གནས་སོགས་ལ་དབང་བའི་ལུང་་་་་་
115



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བསྟན་ནས་གཏད་རྒྱ་མཛད། རྐོང་ཡུལ་བྲེ་སྣ་གདོང་དུ་བྱོན་པའི་ཚེ་རྐང་བཙུན་
དེ་མོས་གཟུགས་བསྟན་ནས་ཐུགས་བཞེད་ཐམས་ཅད་བསྒྲུབས། དེར་ཡུལ་
དཔོན་རྡོ་རྗེ་རྒྱལ་པོ་ཟེར་བ་ལ་བུ་མོ་རྐོང་བཙུན་དེ་མོ་རང་གི་སྤྲུལ་པ་མཁའ་་་་་་
འགྲོའི་མཚན་ལྡན་ཞིག་ཡོད་པ་བཞེས་ནས། ཡུལ་དེར་དམར་ནག་མེ་འཕྲེང་གི་
སྐུ་བཞེངས་ནས། ཀོང་པོ་ཕྱོགས་ཀྱི་འདྲེ་སྲིན་མང་པོ་དམ་ལ་བཏགས། སྲས་མོ་
བཀྲ་ཤིས་སྒྲོན་དང་སྲས་གུང་རུ་ལེགས་གཉིས་འཁྲུངས། དེར་ལྷ་སར་བྱོན་ནས་
མཆོད་པ་ཅུང་ཟད་མཛད། ཡེར་བའི་བྲག་ལ་གསང་བདག་བསྒྲུབས་པས་ཞལ་
གཟིགས་ནས་ཐུགས་ཀར་ཐིམ་པའི་སྣང་བ་བྱུང་། ཁ་རག་ཏུ་བྱོན། མི་མིན་མང་
པོ་དམ་ལ་བཞག མཐོ་བྲག་ལ་བྱོན་ཞབས་རྗེས་བཞག འགྲོ་དོན་མཛད་པར་
མཁའ་འགྲོས་བསྐུལ་པ་ལྟར་མོན་དུ་བྱོན། སྐལ་ལྡན་མང་པོ་སྨིན་པར་མཛད།
དེར་ཡང་སྲས་ཆོས་འབར་དབང་ཕྱུག་བྱ་བ་མོན་མོ་ཞིག་ལ་འཁྲུངས་སྲས་དེས་་་་་
བསྒྲུབ་པ་མཛད་པས་སློབ་དཔོན་ཡབ་ཡུམ་དང་རྡོ་རྗེ་གཞོན་ནུ་ཞལ་གཟིགས།
དེའི་རིགས་རྒྱུད་རྣམས་དེང་སང་ཡང་ཡོད་པར་གྲགས། སླར་ཀོང་ཡུལ་ནས་ཀློ་
ཁ་བཀྲར་བྱོན་མི་མང་པོས་གཙེས་པས། ལྟ་སྟངས་རེ་མཛད་དེ་སྤྲོས་པས་ཀུན་
གྱིས་བཀུར། ཡུལ་དེར་རྒྱལ་པོ་གཅིག་གི་སྐུ་ལ་མཚོན་ཆའི་ཆར་ཕབ་ཀྱང་ལྕགས་
ལ་བརྡེག་པ་ལྟར་སོང་བས། ཡ་མཚན་ནས་དེར་ཡང་བཀུར་ཞིང་ཡུལ་དེར་འགྲོ་
བ་ཕོ་མོ་མང་པོ་ཡང་སྨིན་པར་མཛད་ནས་སླར་བྱོན་ཀོང་པོའི་ཡུལ་དུ་ཟླ་བ་དྲུག་་་
ཙམ་བཞུགས་ནས་སྐུ་འདས་སོ། །པདྨ་ཀ་རའི་དགོངས་པའི་ཆུ་གཏེར་ལས། །
ཟབ་དོན་ནོར་བུའི་བང་མཛོད་ལེན་མཁས་ཤིང་། །སྣང་སྲིད་འདོད་དགུར་
བསྒྱུར་པའི་སྟངས་སྟབས་ཀྱིས། །བི་རྦ་པའང་ཆོས་དབྱིངས་མཐའ་ལ་ཡིབ། །ཅེས་
རོང་བོ་མཁས་གྲུབ་ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་ཡེ་ཤེས་་
དཔལ་གྱི་ཡལ་འདབ་སྟེ་སོ་གསུམ་པའོ། །
116



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
༣༤. བློ་གསལ་བྱིས་པའི་ཡལ་འདབ།
ལེགས་བྱས་ཚོགས་གཉིས་གཞོན་ནུའི་པང་བ་ལ། །རྩ་གསུམ་ཐུགས་རྗེའི་
སྨིན་ལེགས་མས་འཁྱུད་པས། །བདེ་ཆེན་སྣང་བའི་འཛུམ་གྱིས་སོ་འཕྲེང་གིས། །
ཕན་བདེའི་མ་མཆུའི་སྦྲང་རྩི་རྟག་པར་རོལ། །དེ་ཡང་སྐབས་ཤིག་མདོ་སྨད་རྒྱལ་
མོ་རོང་ནས་ཡབ་དབུལ་བོ་ཨ་སྐྱབས་ཟེར་བ་དང་། ཡུམ་མཚོ་སྨན་ཟེར་བ་ལ་
སྲས་ཤིག་འཁྲུངས་པ། ཡ་མཚན་གྱི་ལྟས་འགའ་བྱུང་བས་མིང་ཡང་དགེ་ལེགས་
མཚོར་བཏགས། ལོ་གསུམ་ལོན་པའི་ཚེ་ཡི་དམ་ཐུགས་རྗེ་ཆེན་པོས་གདུལ་བྱའི་
དོན་ནི་བཅུ་གཉིས་ལས་མེད་ཕྱིར་དེ་རྣམས་དྲང་བའི་ཕྱིར། སྐྱེ་བ་རྣམ་རོལ་མ་
དགོས་ཀྱང་། །ང་ནི་ལོ་གསུམ་བར་དུ་འདུག །དེ་ནས་བཅུ་གཉིས་འགྲོ་བ་ལ། །
སྙིང་རྗེའི་འོད་ཀྱིས་བྲན་བྱས་ལ། །མངའ་རིས་པུ་རང་ཤར་ལྷོའི་སྨད། །གུང་ཐང་
གནས་སུ་སྤོ་ལ་གྱིས། །འགྲོ་དོན་རྒྱ་ཆེན་དེ་ན་ཡོད། །དེ་སྟེ་མི་རབས་བཅུ་དྲུག་
ནས། །ཡུལ་ཕྱོགས་འདི་ལ་དབང་བསྒྱུར་འབྱུང་། །ཞེས་གསུངས་སོ། །དེར་ཡུལ་
དེར་འགྲོ་བ་བཅུ་གཉིས་པོ་ལོག་པར་ལྟུང་བ་སྐྱོབ་པའི་ཕྱིར། དགུང་ལོ་ལྔའི་ཚེ་
ཡུལ་དེའི་ར་ལུག་རྣམས་འཚོ་ཞིང་བཞུགས་ཏེ། གདུལ་བྱ་དེ་རྣམས་ལ་མི་རྟག་
བསྟན་པས། ཁྱེའུ་འདི་ལའང་སེམས་དེ་ལྟ་བུ་ཡོད་ན་འོ་ཅག་རེ་ཕུང་ཟེར་ནས།
དེ་རྣམས་རྣམ་དཀར་ལ་བརྩོན་པར་གྱུར། དེ་རྣམས་ལ་ཕྱུགས་སྐྱོང་བའི་ཚེ་
གསུང་བྱོན་པ་དང༌། ཟས་ཟོས་པ་ཙམ་གྱིས་དེ་རྣམས་སྨིན་པར་མཛད། དེ་ནས་
ལོ་དྲུག་ལོན་པའི་ཚེ་ཡི་དམ་ཐུགས་རྗེ་ཆེན་པོ་དང་སྒྲོལ་མ་དཔལ་རྡོ་རྗེ་ནག་པོ་་་་
ཆེན་པོ་སོགས་ནམ་མཁར་བྱོན་པས་ཁྱེའུས། ཕ་བོང་ཞིག་གི་སྟེང་དུ་འདུག་ནས་
གྲོགས་བྱེའུ་གཉིས་བུ་མོ་གཅིག་དང་གསུམ་ཡོད་པ་རྣམས་ལ་རང་ཉིད་ཀྱི་ལག་ན་་་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཟན་ཅིག་ཡོད་པ་དེར་བྱིན་པས་འཕགས་པས་ཁྱེའུ་གཉིས་ཀ་བྱིན་གྱིས་བརླབས། །
དེ་རྣམས་ཀྱིས་ཟན་ཟོས་པའི་ཚེ་རྒྱུད་ལ་མི་རྟག་པ་སྐྱེས་ཤིང་དེ་ནས་རྒྱུན་ཀ་ཁྱེའུ་་་
གཅིག་ལ་ལྷ་འབུམ་དང་གཅིག་ལ་རྡོ་རྗེ་ཟེར། བུ་མོ་ལ་ཨ་ལུག་ཟེར་གསུངས་སོ། །
ཕ་བུ་ཟུང་རང་ཉིད་ཀྱི་འགྲོ་དོན་བྱེད་པའི་གྲོགས་ནུས་པའི་སེམས་དཔར་བྱིན་་་་་
གྱིས་བརླབས་ནས། ཕ་བོང་གི་སྟེང་ནས་ཁྱེའུ་དགེ་ལེགས་མཚོས་མདུན་གྱི་ལྷ་
རྣམས་ལ་ཕྱག་གསུམ་འཚལ་བ་དང་། དེ་ཉིད་དུ་འཕོས་ནས་རང་ཉིད་ཀྱི་ཡི་དམ་
ལྷ་ཚོགས་དང་འགྲོགས་ནས་འཕགས་པའི་ལུང་བཞིན་གུང་ཐང་གི་ཕྱོགས་སུ་བྱོན་
ནོ། །སྙིང་རྗེའི་བདག་ཉིད་པུཎྜ་རི་ཀ་ཅན། །དམུ་རྒོད་གདུལ་དཀའི་འགྲོ་བ་རེ་
རེའི་ཆེད། །ཐབས་མཁས་སྣ་ཚོགས་འཕྲུལ་བའི་གར་མཛད་པ། །འཕགས་ཆེན་
དམ་པར་ངེས་པར་སྙིང་ནས་ཁུམས། །ཞེས་རོང་བོ་མཁས་གྲུབ་ཆེན་པོའི་རྣམ་
པར་ཐར་བ་དཔག་བསམ་ལྗོན་པ་ལས་བློ་གསལ་བྱིས་པའི་ཡལ་འདབ་སྟེ་སོ་བཞི་
པའོ། །
༣༥, ནག་ཚོ་ལོ་ཙཱ་བ་ཚུལ་ཁྲིམས་རྒྱལ་བའི་ཡལ་འདབ།
ལེགས་བྱས་གསེར་སྦྱངས་སྤུངས་པའི་འཁོར་ལོ་ནི། །ལྷག་བསམ་མཛད་
པའི་རྩིབས་སྟོང་རྣམ་བཀྲ་ཞིང་། །བརྩོན་འགྲུས་འཕྲུལ་གྱིས་ཐུབ་བསྟན་གླིང་
བཞིའི་ཁྱོན། །གསལ་བགྲོད་ཕན་བདེའི་ལུགས་གཉིས་འདྲེན་འདི་རྨད། །དེ་ཡང་
སྔར་གྱི་བྱིས་པ་དེ་ཉིད་ཀྱིས་འཕྲོས་ལ་སྟོད་མངའ་རིས་ཀྱི་སྨད་གཙང་གི་རྒྱུད་ཡར་
ཟང་པ་ཡུལ་གྲུ་ཉེར་གཅིག་ཡོད་པའི་གཙོ་བོ་པུ་རང་ཞང་ཞུང་གུ་གེ་གསུམ་ཡིན་་་་
འདི་ནི་པུ་རང་གི་ཆར་གཏོགས་པའི་ནང་ཚན་སྨད་ཕྱོགས་རུ་བཞིར་གྲགས་པའི་་་
ཡ་གྱལ་གུང་ཐང་བདེ་ལེགས་སྐྱིད་གྲོང་དུ་གྲགས་པ་ན། གདུང་རུས་ནག་ཚོ།
118



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ཡབ་གཙོ་བོ་ལྷ་སྐྱིད་བྱ་བ་དང་། ཡུམ་བཀྲ་ཤིས་བྱ་བ་གཉིས་ལ་སྲས་དང་པོ་ཆེ་ཆེ།
དེ་འོག་ཀུན་དགའ། དེ་འོག་ལོ་ཆེན་ཚུལ་ཁྲིམས་རྒྱལ་བ་འདི་ཡིན་ལ། སྐུ་ཆུང་
ངུའི་དུས་སུ་མཚན་སྨོན་ལམ་ནོར་བུར་བཏགས། དེ་འོག་ལྕམ་འབུམ་མེ་དང་
ལེགས་སྨོན་ཏེ། མིང་ལྕམ་ལྔ་ཡོད་པའི། སྨོན་ལམ་ནོར་བུ་གཟུགས་མཛེས་ཤིང་སྐུ་
ཤ་སྐྱེམས་པ་གྲིམས་ཤིང་། ཟས་ལ་སྲེད་པ་ཆུང་བ། དབུལ་པོ་སོགས་ལ་བྱམས་
ཤིང་། ཡིད་གཞུང་བ། ཡིག་དྲུག་དང་ཤེར་ཕྱིན་སྙིང་པོ་རང་བབས་སུ་འདོན་པ། །
ཤིན་ཏུ་དུལ་བ་ཞིག་ཡོད་པས། ཡུལ་མི་རྣམས་ཀྱང་དེ་ལ་ལྷག་པར་བརྩེ། ཁྱིམ་ལ་
གནས་པའི་གཏམ་སྨྲས་ཚེ་གཏིང་ནས་ཁྲོ་བར་བྱེད་ཅིང་། གཞན་ཇི་ལྟར་ཡང་མི་
ཁྲོ་བར་འདུག ཆེར་སྐྱེས་པ་ན་དགེ་སློང་གླང་བོ་བྱིན་ཟེར་བའི་མཁན་པོ་ཞིག་
ཡོད་པ་དེ་དང་བརྩོན་འགྲུས་སེང་གེ་སོགས་ལ་རབ་ཏུ་བྱུང་། མཚན་ཚུལ་ཁྲིམས་
རྒྱལ་བར་གསོལ། འདུལ་བའི་སྡེ་སྣོད་མཐའ་དག་ཐུགས་སུ་ཆུད། ཤེར་ཕྱིན་
བརྒྱད་སྟོང་བ་ཞལ་འདོན་བགྱིད། ཨ་ཙ་ར་བྱ་མིག་ཟེར་བ་ལ་ཕལ་སྐད་བསླབ།
མྱུར་དུ་ཤེས་པས་རྐྱེན་བྱས། ཧང་དུ་པཎྜི་ཊ་ཟེར་བ་ལ་ལེགས་སྦྱར་ཀྱི་སྐད་གྱི་
རྣམ་དབྱེ་སོགས་ཤིན་ཏུ་སྦྱངས། ལོ་ཙཱ་བ་བརྩོན་འགྲུས་སེང་གེ་ལའང་དེ་དོན་
གཏན་ལ་ཕབ། དགུང་ལོ་བཅོ་ལྔ་ལོན་ཚེ་སྐད་ལ་བྱང་པས་འཕགས་ཡུལ་དུ་འགྲོ་
བར་ཐག་བཅད། བར་དེར་སྐད་དང་ཤེར་ཕྱིན་འབུམ་པ་སོགས་མདོ་སྔགས་ཀྱི་
བཀའ་འགྱུར་རོ་ཅོག་ལ་གཟིགས་པས། པོ་ཏི་སོ་ལྔ་ཙམ་ལས་མི་འདུག་པས་
ཐུགས་མ་ཁེངས་ན། ལོ་ཙཱ་བ་རིན་ཆེན་བཟང་པོའི་གན་དུ་བྱོན་པས་རིན་ཆེན་
བཟང་བོས་ལེགས་སོ། །ང་ལ་ནག་པོ་ཆེན་པོའི་ལུང་བསྟན་བྱུང་བས། ཁྱོད་སྤྲུལ་
པ་གཅིག་ཡིན་པར་འདུག ནག་པོ་རང་ཉིད་ཀྱི་བཀའ་ཡིན་པས་ངས་ཁྱོད་ལ་
ནག་པོ་ཆེན་པོའི་རྗེས་གནང་བྱེད་གསུངས་ནས་རྗེས་གནང་མཛད། དུས་ཕྱིའི་
ཁྱོད་ངའི་གན་དུ་ཤོག ཆོས་སྐྱོང་དང་དམ་ཚིག་ལྷག་པར་འདྲེ་དགོས་པར་
119



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འདུག རེ་ཞིག་གསེར་བསྒྲུབ་ལ་རྒྱ་གར་དུ་སོང་གསུངས། ཆོས་སྐྱོང་ཡང་
བསྒྲུབས་པས་ཤིན་ཏུ་འགོ་བ་བྱུང་། ལོ་ཉི་ཤུའི་བར་དུ་ལྷ་ས་བསམ་ཡས་སོགས་
སུ་བཞུགས་ནས་གསེར་བསྒྲུབས། སླར་རང་ཡུལ་དུ་བྱོན་ནས་ཡབ་ཡུམ་ལ་གནང་
བ་ཞུས་ནས་རྒྱ་གར་དུ་འགྲོ་བར་ཞུས་པས་གནང་། དེ་སྐབས་ལོ་ཙཱ་བ་རྒྱ་བརྩོན་
འགྲུས་སེང་གེ་ལྷ་བཙུན་པས། ཇོ་བོ་ཨ་ཏི་ཤ་གདན་འདྲེན་དུ་མངགས་ཀྱང་།།
འབྱོན་དུ་མ་གནང་བར་བརྩོན་འགྲུས་སེང་གེ་མངའ་རིས་སུ་ལྷ་བཙུན་པའི་དྲུང་་་་
དུ་བྱོན། རྒྱུ་མཚན་བསྙད། དེའི་ཚེ་དགེ་བཤེས་ཚུལ་ཁྲིམས་རྒྱལ་བས། རྒྱ་ལ་
མངོན་པ་ཉན་པར་ཞུས་པས། ང་ཇོ་བོ་ལ་ཆོས་ཉན་དུ་འགྲོ་བས་ལོང་མི་འོང་
གསུངས། འོ་ན་ངའང་རྒྱ་གར་དུ་འགྲོ དེར་ཞུ་བྱས་པས་དེ་བཞིན་དུ་བྱ་གསུངས་
ནས། དགུང་ལོ་ཉེར་གསུམ་ལ་རྒྱ་གར་དུ་བྱོན། རྒྱ་ལ་མངོན་པ་ཞུས། ལམ་མ་
གཏོགས་པའི་རྒྱ་གར་རང་ལས་ལོ་གཉིས་བཞུགས། བྲི་ཀ་མ་ལ་ཤི་བདེན་པ་
གཉིས་ལ་འཇུག་པ་དང་དེའི་འགྲེལ་བ་ཇོ་བོས་མཛད་པའི་སྙིང་བོ་བསྡུས་པ།
དེའི་འགྲེལ་བ་སའི་སྙིང་བོ་མཛད་པ། དབུ་མ་རིན་པོ་ཆེའི་འཕྲེང་བ། ཡོ་ག་ཙཱ་རྱ་
སོགས་མང་པོ་དང་ཀོ་སོ་མ་བུ་རིར་རྡོ་རྗེ་ཆོས་ཀྱི་གླུ་བསྒྱུར་ནས་རྒྱུགས་ལེན་པ་་་་
སོགས་སུ་བོད་དུ་སླར་བྱོན། བལ་བོ་པཎྜི་ཏ་འོད་ཟེར་དཔལ་དང་། ཁ་ཆེའི་པཎྜི་
ཏ་ཟླ་བའི་སྙིང་བོ་རྒྱ་གར་དུ་གྲུབ་ཆེན་ཡེ་ཤེས་སྙིང་བོ་དང་། ཊོ་བྷི་བ་སོགས་དང་
མཇལ་ནས་ཆོས་གསན། དཔེ་རྣམས་བསྣམས་ཏེ་དགུང་ལོ་ཉེར་དྲུག་པ་ལ་ཚུར་
བྱོན། དེར་ཡང་ཐོག་ལྷ་ཁང་ན་བཞུགས་པའི་དུས་སུ་ཡུལ་བ་དང་། ཡབ་ཀྱི་དྲུང་
དུ་སྔར་ནས་ལྷ་བཙུན་པས་འདུལ་བ་འཛིན་པ་དེ་ཡོང་ན་ང་ལ་སྐད་ཐོང་གི་ཚིག་་
བཞག་ཡོད་པས་དེ་བཞིན་སྐད་བཏང་བ་དང་། ལྷ་བཙུན་པས་ལོ་ཙཱ་བ་གདན་
དྲངས་བསྙེན་བཀུར་མཛད་ནས། ལྷ་བཙུན་པའི་ཞལ་ནས་འོ་སྐོལ་བོད་འདིར་
བསྟན་པའི་འཕེལ་འགྲིབ་ཤིན་ཏུ་མང་བར་བྱུང་གདའ། བྲག་རྒྱབ་པའི་རྒན་པོ་
120



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
ཞིག་ཤེད། ངའི་རིང་ལ་ཤམ་ཐབས་འཆིང་ལུགས་གསུམ་བྱུང་ཟེར། གསང་
སྔགས་པ་ཐམས་ཅད་ཀྱིས་ཀྱང་གསང་སྔགས་སྒྲ་ཇི་བཞིན་པ་གྱེར་ནས་ཆོས་ལོག་་་
ལ་འགོད་པ་གཅིག་བྱུང་། ཁྱད་པར་དུ་ཨ་ཙ་ར་དམར་བོ་ཞེས་པས་གསང་སྔགས་
ཐིག་ལེའི་སྐོར་བསྒྱུར་ནས་རབ་ཏུ་བྱུང་བ་ཕལ་ཆེར་སེར་ཁྱིམ་ལ་བཀོད། ཕྱི་རོལ་
པ་ཞིག་ལགས་སམ། ཤམ་ཐབས་སྔོན་པོ་ཅན་བྱ་བས་གསང་སྔགས་ཀྱི་སྦྱོར་སྒྲོལ་
ཞེས་པའི་ཆོས་ལོག་སྣ་ཚོགས་བསྟན་ནས་བསྟན་པ་ཤིན་ཏུ་འགྲིབ། ཡབ་མེས་ཀྱི་
པཎྜི་ཏ་ཆེ་ཆུང་བཅུ་གསུམ་ཙམ་གདན་དྲངས་ནས་གདའ་སྟེ་བསྟན་པ་ལ་མ་ཕན་་
པར་སླར་གནོད་པ་བྱས་པ་བཞིན་དུ་སོང་། བྲི་ཀ་མ་ལ་ཤི་ལའི་གཙུག་ལག་ཁང་
ན་པཎྜི་ཏ་དཱི་པཾ་ཀ་ར་ཤྲཱིཙྪཱ་ན་ཞེས་པ་ལ་གདན་འདྲེན་ལན་གཉིས་བརྫངས་པ་་་་་
ཡིན་ཏེ། གཉིས་ཀ་ལ་གསེར་བརླགས་པ་དང་། ཕོ་ཉ་ཚུར་མ་ལོག་པ་ལས་མ་
བྱུང་། འདུལ་བ་འཛིན་པ་ཁྱོད་ཚ་བ་ལ་ཡང་གོམས། ལམ་རྒྱུས་ཀྱང་ཡོད། ལོ་ཙཱ་
ཡང་ཤེས་པས་པཎྜི་ཏ་སྤྱན་འདྲེན་པའི་ཕོ་ཉ་ལ་གཏོང་དགོས། ཇོ་བོ་སྤྱན་མི་
དྲོངས་ན། དེའི་འོག་ཏུ་པཎྜི་ཏ་ཆེ་བ་གཅིག་སྤྱན་འདྲེན་པས་འདུལ་བ་འཛིན་པ་
ལ་ཞུ་བ་ལགས་གསུངས། དེར་འདུལ་བ་འཛིན་པས་ཕར་ལྷ་བཙུན་ལ་ཞུ་བ་ཕུལ་
ཏེ། དེ་ང་མི་གསུང་བ་ཞུ། ཁོ་བོ་སློབ་གཉེར་ཅིག་ལ་མཆི་བར་འཚལ་བར་དེའི་
བར་ཆད་དུ་ཡང་མཆི། པཎྜི་ཊ་སྤྱན་འདྲེན་ནི་ཁོ་བོ་རྔོ་མི་ཐོགས་གཉེར་མི་ཁུམས་
ལགས་སོ། །ཞེས་ཞུ་བ་ཕར་ཕུལ་བས། ལྷ་བཙུན་པའི་ཞལ་ནས་དེར་རྒྱལ་པོའི་
བཀའ་ཡང་གཅོག་ཏུ་མི་རུང་བ་ཡིན། ད་རེས་ང་དགའ་བར་བྱས་ན་ཕྱིས་འདུལ་
བ་འཛིན་པ་དགའ་བར་བགྱིད། རྒྱ་གར་དུ་སློབ་གཉེར་མཛད་རུང༌། བོད་དུ་
སློབ་གཉེར་མཛད་རུང་། སློབ་གཉེར་མི་མཛད་པར་བཞུགས་རུང་ཞབས་ཏོག་
བགྱིད་པས། ད་རེས་ཅི་ནས་ཀྱང་བཞུད་དགོས་གསུངས་ནས་ཞུ་བ་ནན་ཅན་དུ་
ཕུལ། དེར་འདུལ་བ་འཛིན་པ་ལ་དབང་མེད་པར་འགྲོ་བར་ཞལ་གྱིས་བཞེས། དེ་
121



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དུས་ན་དགུང་ལོ་ཉི་ཤུ་རྩ་བདུན་པ་ཡིན་སྐད། དེར་ཁོང་ལ་འཁོར་བརྒྱ་ཙམ་
གཏོང་བར་འདུག་པ་ལ། ལོ་ཙཱ་བའི་ཞལ་ནས་དེ་ཙམ་མང་བས་འཁོར་ལྔ་ཙམ་
གྱིས་ཆོག ཕར་ལམ་གྱི་རྒྱགས་དང་བཅས་པའི་གསེར་མང་དུ་བསྐུར་གསུང་། དེ་
ནས་པཎྜི་ཏ་ལ་ཞུ་རྟེན་གསེར་ལིང་བ་སྲང་བཅུ་དྲུག་པ་གཅིག འདུལ་བ་འཛིན་
པ་ལ་སྲང་བདུན། ཕར་ཚུར་གྱི་ལམ་རྒྱགས་སྲང་བདུན། སྔར་འགྲོ་མྱོང་མྱོང་པ་
འཕྲལ་སྐད་ཤེས་པ་ཅིག་ལ་སྲང་ལྔ། ཨན་སྟོན་སྐལ་སྟོན་རྒྱ་སྟོན་གསུམ་ལ་ཡང་
འགའ་ཤས་རེ་བསྐུར་ནས་སྤྱིར་ད་དུང་ཇོ་བོ་གདན་དྲོངས་ན་བསམ་པ་རྫོགས་་་་་
གསུངས་ནས། གསེར་སྲང་སིལ་མ་སྲང་བདུན་བརྒྱ་གཏད་ནས་ལྷ་བཙུན་གྱིས་
སྐྱེལ་ཐུང་མཛད་ནས་ལོ་ཙཱ་བ་དཔོན་གཡོག་བྱོན་པས་བལ་བོའི་རྫོངས་ལས་མི་་་་་
རིང་གཅིག་དང་འཕྲད། དེ་ན་རེ། ཐག་རིང་བོར་ཁྱེད་འགྲོ་བ་ལ་སྤྱིར་དཀོན་
མཆོག་གསུམ་ཁྱད་པར་ཐུགས་རྗེ་ཆེན་པོ་ལ་གསོལ་བ་ཐོབ་ཟེར་ནས་གར་སོང་ཆ་
མེད་དུ་སོང་། བལ་བོ་ཕར་ཟད་ཀྱི་མཐའ་འཁོབ་ཏུ་སླེབས། ཨ་ཙཱ་ར་གཅིག་ལ་
གནས་གཡར་བས། ཁོས་གསེར་ཡོད་པར་རིག་ནས་ནུབ་མོ་གསོད་པར་བརྩམས་
པས། ལོ་ཙཱ་བའི་སྔས་མགོར་མི་དཀར་བོ་ཞིག་བྱུང་ནས་བྱ་བཏང་བས་དྲོས་པས་
མ་ཟིན། གངྒའི་འགྲམ་དུ་གྲུ་བ་མ་རྙེད་པས་སྡུག་བསྔལ་བ་ལ། མཉན་པ་དཀར་
པོ་ཞིག་བྱུང་ནས་བསྒྲལ། དེ་ནས་བྲི་ཀ་མ་ལར་ནུབ་མོ་སླེབས་པས་ནང་དུ་མ་
ཚུད་པར་འདུག་པས། བྱིས་པ་གཅིག་ལ་གསེར་བཅོལ་བས་བག་ཕེབས་པ་བྱུང་།
ནམ་ལངས་པ་ན་འབྲོག་པ་ཞིག་བྱུང་ནས། ཇོ་བོ་གདན་འདྲེན་སྐད་མ་ཟེར་འོ་
ཅག་བོད་ཁ་མང་ཟེར་ནས་སོང་། ཚོང་སྲང་དུ་སོང་བ་དྲང་སྲོང་ཞིག་དང་འཕྲད།
གང་ནས་འོང་ཟེར་བས་ཇོ་བོ་གདན་འདྲེན་དུ་བོད་ནས་འོང་བྱས་པས། སྨྲས་
ཀྱང་མི་ཉན་པ་འདི་འདྲ་ལབ་ན་ཨ་ཏི་ཤ་ཁུག་རེ་སྐན། ཁ་རོག་ཅིག་ཟེར། དེར་
རྒྱ་བརྩོན་འགྲུས་སེངྒེའི་དྲུང་དུ་སླེབས་སོ། །དེས་གནས་བརྟན་རང་ན་ཨ་ཀ་ར་བྱ་
122



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བ་དབང་ཆེན་པོ་ཡོད་པས། ཇོ་བོ་གདན་འདྲེན་ལབ་ན་མི་གཏོང་བས་མ་ལབ་
ཅིག་གསུངས། ལོ་ཙཱ་བས་ཐབས་བྱས་ནས་རང་ན་ཨ་ཀ་རའི་དྲུང་དུ་གསེར་ཞོ་ལྔ་
ཕུལ་ནས་སློབ་དཔོན་ཉིད་དང་ཨ་ཏི་ཤའི་དྲུང་དུ་སློབ་གཉེར་ལ་འོང་བའི་ཟོལ་་་་་
གཏམ་སྨྲས་པས་གནས་བརྟན་གྱིས་བདེན་པར་བཟུང་ནས་ལེགས་སོ་བྱིན། དེར་
ཨ་ཏི་ཤའི་སྐུ་ཞབས་སུ་འགྲོ་སྐབས་ནི་མ་རྙེད། སྟོན་མཁན་ནི་རེ་ཞིག་མ་བྱུང་
བས་སྐབས་ཤིག་ན་པཎྜི་ཏ་ཡ་མཚན་ཆེ་ཞིང་དང་བ་འདྲེན་པ་གཅིག་གིས་སྤྲང་བོ་
མང་པོ་ལ་སྦྱིན་པ་བསྩལ་བས་སྤྲང་ཕྲུག་ཅིག་གིས་ཨ་ཏི་ཤ་ཟེར་ཞིང་རྗེས་སུ་་་་་་
འབྲང་བས། ཡུས་ཀྱིས་བརྣངས་ཏེ་དྲུང་དུ་གཏུགས། ཕྱི་བཞིན་སོང་ནས་རྒྱུ་
མཚན་ཞུས་པས། བྱིས་པ་དར་དཀར་གྱོན་ཞིང་ཤེལ་འཕྲེང་དང་མདའ་གཞུ་
ཐོགས་པ་ཞིག་བྱུང་ནས། མགོན་པོ་ད་བོད་དུ་འབྱོན་པར་ཞུ། ཚེ་དང་ལྡན་པ་
འདི་དག་སྙིང་མི་རྗེའམ་ཟེརཏེ་ངུས། ཇོ་བོས་བརྟག་པར་བྱ་ཞིང་ཕན་ཐོགས་ན་
ཁྱོད་དང་ལས་འབྲེལ་ཆེ་བས་མ་འོངས་ན་མི་ལེགས་པས་དེ་བཞིན་བྱ་གསུངས།
སང་བྱང་ཆུབ་ཆེན་པོའི་དྲུང་དུ་ཇོ་བོ་བཞུགས་པའི་གཡས་ན་སྔར་གྱི་བྱིས་པ་དེ་་་་
དང་། གཡོན་ན་བུ་མོ་མཛེས་པ་ཞིག་འདུག་པས། ཁྱེའུ་ན་རེ། གང་དུ་རྒྱལ་བའི་
རྣམ་ཐར་སྐྱོང་བ་ན། །བུ་མོ་ཁྱོད་ཀྱང་བདག་གི་ཁྱིམ་འོང་ཞིང༌། །བུ་དང་ལོངས་
སྤྱོད་དཔལ་འབྱོར་སྤེལ་བ་དང་། །དགའ་བར་འགྲོགས་ཤིང་བར་ཆད་བསལ་
འཚལ་ལོ། །ཧེ་ཧེ་ང་ཇོ་བོ་ཡང་བོད་དུ་འབྱོན་ན་ལེགས་ཟེར། སྤྲུལ་པ་ཞིག་ཡིན་
པར་ཤེས་ཏེ་ཕྱག་བྱས་ནས་ཇོ་བོ་ལ་ཞུས་པས། བི་ཀྲ་མ་ལ་ཤིའི་རྒྱལ་པོའི་སྒོ་དྲུང་
ན་བུ་མོ་རས་འཐག་པ་ཞིག་ཡོད་པ་དེ་ལ་དྲིས་གསུངས། དེ་བཞིན་དྲིས་པས་བུ་
མོའང་རྒོད་ཆུང་ཞིག་བྱས་ནས་བོད་ན་དགེ་བསྙེན་བཟང་པོར་གྲགས་པ་ཡོད་་་་་་
དམ་ཟེར། དགེ་བསྙེན་ཆོས་འཕེལ་བྱ་བ་ཡོད་བྱས་བས་གདུང་གང་ཡིན་ཟེར།
འབྲོམ་ཡིན་བྱས་པས། མོས་འབྲོམ་མིན་འབྲུམ་ཡིན། ཨུ་བ་སི་ཀ་ཡིན། དང་བོ་
123



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བྱང་ཕྱོགས་རྩ་སྐྱེའི་ཕྱོགས་སུ་བལྟམས། །ཨ་ཏི་ཤའི་སྲས་པོ་མ་ལགས་སམ། །ཁྱོད་
ཀྱིས་མིང་རུས་གནས་ཀུན་ཤེས་བཞིན་དུ། །ང་ལ་འདྲི་བའི་བསླུ་བྲིད་མ་བྱེད་ཅིག།
དུས་རྣམས་རྟག་ཏུ་སྤྲུལ་པ་དུས་བཞིན་དུ། །ཧ་ར་ལོང་གི་རྫུས་རྟགས་མ་བྱེད་
ཅིག །ཟེར་བས་སློབ་མཁན་ཐམས་ཅད་བླ་མ་ཐུགས་རྗེ་ཆེན་པོའི་སྤྲུལ་པར་
ཁུམས་སོ། །དེར་དེ་ནས་ཇོ་བོ་བོད་དུ་འབྱོན་པར་ཐག་ཆོད་ཀྱི་ཞལ་བཞེས་མཛད།
གཙུག་ལག་ཁང་ཐམས་ཅད་ཀྱང་གཉེར་གཏད་མཛད་ནས་འབྱོན་ཁར་ཁལ་་་་་་
རྣམས་མང་བས་གནས་བརྟན་རང་ན་སོགས་གཞན་གྱིས་ཚོར་དོགས་ནས་ནག་་་་
ཚོའི་ཐུགས་ལ་སྡུག་བསྔལ་བར་འདུག་པ་ལ། ནམ་ཚབ་ཚུབ་ཙམ་ནས་གཡག་
སུམ་ཅུ་ལྷག་དེད་པའི་འདྲོག་ཅིག་བྱུང་ནས་མིས་མ་ཚོར་བར་ཁལ་རྣམས་ཁོལ་་་་་
དང་ངས་འཁྱེར་ཟེར་ནས་བཀལ་ནས་སོང་སྟེ། ཆུ་བོ་གངྒ་ལའང་ཇི་ཚུགས་བྱས་
ཆ་མེད་དུ་བརྒལ་ནས་དེར་སོང་ངོ་། །དེར་གནས་ཆེན་རྣམས་ལ་མཇལ་ལུགས་
བྱས་ཏེ་ཚུར་འོང་བ་ན་གནས་བརྟན་རང་ན་ཀ་རས་བོད་དུ་འགྲོ་བར་རིགས་ནས།
ནག་ཚོ་ལ་ཁྱོད་ང་ལ་སློབ་གཉེར་བྱེད་པ་སྐད་ཟེར་ཀྱང་ངའི་པཎྜི་ཏ་རྐུར་འོང་བ་་་
འདུག ད་མ་བསྐྱལ་ན་འོ་ཅག་དཔོན་སློབ་ཡིན་པས་ང་ལའང་དམ་ཚིག་ཉམས།
ལོ་གསུམ་ནས་ཇོ་བོ་ཚུར་མ་བསྐྱལ་ན་ཁྱོད་དམ་ཚིག་ཉམས་སོ་ཟེར། ཁས་ནི་མི་
ལེན་ཁ་མེད་དུ་སོང་། ནུབ་མོ་བཤུམས་ནས་ཡོད་ཙམ་ན་རྟ་བ་གཞོན་ནུ་མ་ཞིག་
བྱུང་ནས་ཅི་སྟེ་བ ཤུམས་ཟེར་བས། རྒྱུ་མཚན་བསྙད་པ་ནས། ངས་བསླབ་བྱ་ཞིག་
བྱས་ན་གསན་ནམ་ཟེར་བ་ན། སྤྲུལ་པར་ཤེས་ཏེ་ཕྱག་བྱས་པས། ཚུལ་ཁྲིམས་
གོས་ཅན་ཇི་ལྟར་ངན་གྱུར་ཀྱང་། །ཐ་མལ་ལུས་ལ་ཕྱག་གིས་མཆོད་མི་རིགས། །
བྱ་བ་ཡིན་ཕྱག་བྱ་མི་དགོས། དེ་བས་འཇིག་རྟེན་ནི་ཕན་པར་སྨྲ་བ་དཀོན། །དེ་
བས་དེ་ལ་ཉན་པར་བྱེད་པ་དཀོན། །བྱ་བ་ཡིན་ཉོན་དང་། སང་གནས་བརྟན་ལ་
ཕྱག་འཚལ་ལ་ཞབས་དབང་ཅིག་ཀྱང་ཞུས། འགྲོ་ཁར་གནས་བརྟན་གྱིས་ཅང་
124



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ཟེར་ན་དེ་བཞིན་བགྱི་ལགས། འོན་ཀྱང་ཞུ་བ་གསུམ་ཡོད་པས་ཐུགས་ལ་
འདོགས་པར་ཞུ། བདག་གིས་ཇོ་བོ་སྤྱན་རས་གཟིགས་དང་བསྟན་པའི་བདག་པོ་
ལ་གསོལ་བ་འདེབས་ལ། དེ་གཉིས་ཀྱིས་ཇོ་བོ་རྒྱ་གར་དུ་གདན་དྲོངས་གསུང་
ནའང་དེ་བཞིན་བགྱིད། བོད་དུ་བཞུགས་ཟེར་ནའང་འདུག་འཇུག ཅང་མ་
གསུང་ནའང་རྒྱ་གར་རང་དུ་སྐྱེལ་བས་དེ་ཁྱོད་ཀྱིས་གནང་དགོས་ཞེས་ཞུས་ཤིག་་་
ཟེར་ནས། གར་སོང་ཆ་མེད་དུ་སོང་། སང་ལོ་ཙཱ་བས་དེ་བཞིན་ཞུས་པས།
གནས་བརྟན་ན་རེ། དེ་ཚིག་ཡིན་གསོལ་བ་འདེབས། ཁོང་གི་ལོག་པ་མི་གསུང་
དེ་བཞིན་གྱིས་ཤིག་ཟེར་ཏེ་ལོག་སོང་ངོ༌། །དེར་ཇོ་བོ་དཔོན་གཡོག་བོད་དུ་བྱོན་
པས་མུ་སྟེགས་མང་པོས་ལམ་དུ་སྒུགས་པས་ཇོ་བོས་ཇག་ཆིངས་མཛད་པས་དེ་་་་་
རྣམས་ཤིད་བཞིན་རིངས། བལ་བོར་སླེབས་པ་ན་ཐུགས་རྗེ་ཆེན་པོ་འབྲོག་ཕྲུག་
ཅིག་ཏུ་སྤྲུལ། ལི་ཡུལ་ན་ཇོ་བོ་འཇམ་པའི་རྡོ་རྗེ་བཞུགས་པ་དེ་ཇོ་བོའི་ཡིག་རྫུས་
ཤིག་ཁྱེར་ནས་རྒྱལ་པོའི་ལག་ནས་འཇམ་པའི་རྡོ་རྗེ་བླངས་ནས་ཕད་བུའི་ཁུར་དུ་་
ཁུར་ནས་བལ་ཡུལ་དུ་སླེབས་བྱུང་ངོ༌། །འཕགས་པ་ཤིང་ཀུན་དུ་བྱོན་པ་ན་ལྷ་
བཙུན་པའི་བསུ་བ་རྣམས་ཀྱང་འབྱོར།། སྟོན་མོ་བཏང་བས་འབྲོག་ཕྲུག་གི་ཇོ་བོ་
བཞུགས་པའི་ཕད་བུ་བར་སྣང་ལ་བཞག་པས། ཀུན་ཡ་མཚན་ཤིང་ཀུན་རྒྱལ་
པོས་བསྙེན་བཀུར་བལ་བོའི་རྒྱལ་པོ་ཀྲི་ཤོ་ཐ་རས་ཀྱང་བསུ་བ་བྱས་ནས་ཞག་་་་་་
གསུམ་བསྙེན་བཀུར། དེ་སྐབས་ལོ་ཙཱ་བ་རྒྱ་བརྩོན་འགྲུས་སེང་གེ་མུ་སྟེགས་ཀྱི་
བར་ཆད་ལ་བརྟེན་བསྙུང་བ་ན་ཇོ་བོས་ཀྱང་རིམ་གྲོ་མཛད་མོད། འོན་ཀྱང་
སེམས་ཅན་གྱི་ལས་ལ་བརྟེན་མ་ཕན་པར་ཞལ་ཆེམས་བཞག་སྟེ་འདས་སོ། །དེར་
བལ་བོའི་ཐང་ལ་ཕེབས་ཇོ་བོའི་ཕྱིའི་གླང་བོ་ཆེ་དེ་བལ་བོའི་རྒྱལ་པོ་གྲགས་པ་་་་
མཐའ་ཡས་ལ་གནང་ནས། དེས་སྦྱིན་བདག་བྱས་ཏེ་ཐང་བྷི་ཧ་རའི་གཙུག་ལག་
ཁང་བཞེངས། རྒྱལ་པོའི་བུ་རབ་ཏུ་བྱུང་ནས་གནས་དེའི་མཁན་པོ་མཛད་པས་
125



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཇོ་བོ་ལྷ་ཁང་དུ་མཚན་ཆགས། བལ་བོའི་རྫོང་ལ་ཚུར་བྱོན་པ་ན་ལྷ་བཙུན་གྱི་
བསུ་བ་རྟ་བ་སུམ་བརྒྱ་ཙམ་མངག་པ་དང་འཛོམ། དགའ་སྐྱིད་ཀྱི་གླུ་བླངས།
མཚོ་མ་ཕམ་གྱི་འགྲམ་དུ་ཕེབས། བོད་འབྲོག་མང་པོས་བསྙེན་བཀུར། ངོ་བོ་མཚོ་
འགྲམ་དུ་བཞུགས་པས། ནག་ཚོ་བྱོན་པས་ཆུ་སྦྱིན་གདམས་ངག་བསྩལ། ལྷ་
བཙུན་གྱི་བསུ་བ་ཡང་སླེབས་ཏེ་མངའ་རིས་གླིང་གསེར་གྱི་ལྷ་ཁང་དུ་གདན་་་་་་་
དྲངས་ནས་ལྟད་མོ་དགའ་སྟོན་མཐའ་ཡས་པ་དང་བཅས་ཏེ་བཞུགས་སུ་གསོལ་་་་
ནས་ལྷ་བཙུན་གྱི་ཇོ་བོ་ལ་བསྙུན་མེད་འདི་ལྟར་མཛད། ཨེ་མ་ཧོ། རྗེ་བཙུན་བླ་མ་
ཆེན་པོའི་ཞལ་སྔ་ནས། །ལྷོ་བལ་ཡུལ་ནས་བོད་ཀྱི་ཡུལ་དུ་བྱོན། །བཤུལ་ཐག་རིང་
བས་ཤིན་ཏུ་སྐུ་ཉོན་མོངས། །སྐུ་ཁམས་བདེ་འམ་དགྱེས་པར་སྤྱོད་ལགས་སམ། །
སྐུ་གསུང་ཐུགས་ལ་གནོད་པ་མ་མཆིས་སམ། །ཞེས་གསུངས་ནས། ཡང་ལོ་ཙཱ་བ་
ལ་བཟོད་གསོལ་མཛད་པ། སློབ་དཔོན་ཚུལ་ཁྲིམས་རྒྱལ་བའི་སྤྱན་སྔ་ནས། །རེ་
བ་མཆིས་པས་བདག་གིས་ཐུགས་དམ་ཞུས། །ཐུགས་ལ་བཏགས་ནས་ལྷོ་བལ་
ཡུལ་དུ་བྱོན། །དཀའ་སྤྱད་མཛད་པ་དོན་ཆེ་བཟོད་པར་འཚལ། །ཞེས་གསུངས་
སོ། །དེ་ནས་ཇོ་བོ་དེར་བཞུགས་རིང་ལ་ལོ་ཙཱ་བས་ཞབས་སྤྱི་བོར་བསྟེན། ཐེ་ཚོམ་
གྱི་གནད་ལ་སྒྲོ་འདོགས་ཆོད་པར་བྱས། སྐབས་སུ་ཇོ་བོས་གསུངས་པའི་ཆོས་
སོགས་གཞན་ཡང་མདོ་རྒྱུད་མང་པོ་བསྒྱུར་ཏེ་མྱང་འདས་མདོ་བམ་པོ་བཅུ་་་་་་
གཉིས། གསེར་མདོག་གི་རྟོགས་བརྗོད། ཆོས་བཞི་བསྒྲུབས་པའི་མདོ། དཔའ་བོ་
བསྒྲུབས་རྒྱུད། འཆི་བ་བསླུ་བའི་མན་ངག་དཔལ་མོས་མཛད་པའི་ཐུགས་རྗེ་ཆེན་
པོའི་སྒྲུབ་ཐབས་སོགས་མང་པོ་བསྒྱུར། སླར་ཇོ་བོ་དབུས་སུ་བྱོན་ནས་བསམ་
ཡས་སུ་བཞུགས་པའི་བར་རྒྱུད་སྡེ་མང་པོ་བསྒྱུར། དེ་ནས་ལོ་ཙཱ་བ་མཆིམས་ཕུར་
བྱོན་པས་ཐུགས་རྗེ་ཆེན་པོ་དང་སློབ་དཔོན་པདྨའི་ཞལ་གཟིགས་སྒྲོལ་མས་ལུང་་་་
བསྟན་མཛད། བསམ་ཡས་སུ་བྱོན་པས་རྒྱལ་བ་ཤཱཀྱ་ཐུབ་པས་དབུགས་དབྱུང་།
126



I7.
གང
དུ
རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
སླར་ཡེར་བར་ཇོ་བོ་དང་འབྲོམ་རིན་པོ་ཆེའི་སྤྱན་སྔར་བྱོན། ལོ་གཅིག་བཞུགས་
ནས་བཀའ་བཞིན་བསྒྲུབས་པའི་མཆོད་པས་མཉེས་པར་མཛད། དེར་མངའ་
རིས་མཐོ་ལྡིང་དུ་བྱོན། ལོ་ཙཱ་བ་རིན་ཆེན་བཟང་པོ་ལ་ནག་པོ་ཆེན་པོ་རྡོ་རྗེ་གུར་
གྱི་མགོན་པོ་གཙོ་འཁོར་གྱི་སྒྲུབ་ལུང་མན་ངག་ཆ་ཚང་གསན་པས་ཐམས་ཅད་་་་་
བྲན་དུ་ཁོལ། དཔལ་མགོན་གདོང་བཞི་བའི་སྒྲུབ་ལུང་མན་ངག་དང་བཅས་པ་
གཉན་ལོ་ཆེན་པོར་གསན་པས། སྔགས་གཏད་ཀྱི་ཚེ་བྲམ་ཟེའི་གཟུགས་ཅན་
དངོས་སུ་བྱོན་ནས་ལོ་ཙཱ་བ་ཉིད་སྐྱེ་བ་བཅུ་དྲུག་གི་བར་དུ་གང་དུ་འཁྲུངས་པ་་་་
དང་འབྱུང་འགྱུར་སོགས་ལུང་བསྟན། འབྲལ་བ་མེད་པའི་དམ་ཚིག་བསྲེས་ནས་
ཕྱིན་ཆད་ལས་ཐམས་ཅད་ནི་ཚུལ་བཞིན་དུ་བསྒྲུབས་ཀྱང་། ཆོས་སྐྱོང་གཉིས་
ཀའི་གསུང་གི་ལུང་ལྟར་མན་ངག་ནི་གཅིག་ལའང་གདམས་པ་མེད་པར་སྦས་པ་་་
ཁོ་ན་ཡིན་གསུངས། སླར་ལོ་ཆེན་རིན་ཆེན་བཟང་པོ་ལ་བདེ་མཆོག་དང་། རྭ་ལོ་
ཆེན་པོར་གཤིན་རྗེའི་གཤེད། མར་པའི་སློབ་རྒྱུད་བྱང་ཆུབ་བློ་གྲོས་དང་། དབང་
གི་རྡོ་རྗེ་ལ་གསང་བ་འདུས་པ་གསན། དེ་ནས་དབུས་སུ་བྱོན་ཆོས་སྐྱོང་གི་མན་
ངག་མ་གཏོགས་པའི་ཆོས་གང་གསན་རྣམས་ཇོ་བོ་ལ་དག་ཐེར་མཛད་པས།
ཕལ་བ་བོད་སྟོན་མཁས་པ་མང་པོ་འདུག་ཆེན་པོ་བཅོས་མི་དགོས་པས་ལགས་་་་་
གསུངས་ནས་ཇོ་བོ་མཉེས། སླར་ཡང་ལོ་བཅུ་གཉིས་སུ་ཇོ་བོ་དང་འབྲོམ་གྱི་
ཞབས་ཏོག་བསྒྲུབས་ཤིང་། གདམས་ངག་བླངས་པས་ཇོ་བོ་མཉེས་ནས། ཨ་ཏི་
ཤའི་གང་ཤེས་པ། སློབ་དཔོན་ཚུལ་ཁྲིམས་རྒྱལ་བ་ཡིས། །བུམ་པ་གང་བྱོར་
བླངས་པས་ན། །གདམས་ངག་ལྷག་ཏུ་སྟོན་རྒྱུ་མེད། །གསུངས་ནས་བཞད། དུས་
སྐབས་འདི་དག་ཏུ་མདོ་རྒྱུད་ཀྱི་ཆོས་མང་པོ་བསྒྱུར། མཐར་ལོ་ཙཱ་བ་དགུང་ལོ་ང་
གསུམ་གྱི་སྟེང་ནས་བལ་བོར་པཎྜི་ཏ་ཛྙཱ་ན་ཀ་ར་བྱོན་པས་དེའི་དྲུང་དུ་ཇོ་བོས་ལོ་་
ཙཱ་བ་མངགས་པས་ལོ་ཙཱ་བས་རང་གི་རྗེས་སུ་ཇོ་བོ་འདའ་བར་རིགས་ནས་བཀའ་
127



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ནི་གཅོག་ཏུ་མེད་སྐྱེ་བ་འདིར་མི་འཕྲད་པས་ཡིད་ཟུག་རྔུར་གྱུར་ནས་བཤུམས་་་་
ཤིང་། ཟླ་བ་གསུམ་དུ་པཎྜི་ཏ་མི་འགྲོ་བས་དེ་བར་མི་འགྲོ་ཞུས། ང་བོད་ཀྱིས་
ཁྱོད་དང་འབྲོམ་གཉིས་ཕ་བུ་ཙམ་ལས་ཁྱད་མེད་པ་དོན་ལའང་གནས་དེ་ཙུག་་་་
ཡིན། ཟླ་བ་གཉིས་སུ་འདིར་འདུག་ལ་ང་ལ་མཆོད་ཅིང་གསོལ་བ་ཐོབ། སྐྱེ་བ་
ཀུན་ཏུ་འབྲལ་བ་མེད་དོ་གསུངས། དེར་ཟླ་བ་ཕྱེད་གསུམ་དུ་གསོལ་བ་བཏབ་
ནས་མཆོད་པ་ཕུལ། དེ་ནས་བལ་བོར་ཇོ་བོའི་གསུང་དང་གསེར་གྱི་སྐྱེས་སྐུ་ཐང་
འགའ་ཞིག་བཅས་བསྣམས་ཏེ་བྱོན་པས་ཡེར་པ་ནས་སྙེ་ཐང་གི་བར་འབྲོམ་རིན་་་་
པོ་ཆེ་སྐྱེལ་ཐུང་མཛད་ནས་ལུགས་གཉིས་ཀྱི་མཛད་སྤྱོད་རྣམས་ཞལ་ཏའི་ཚུལ་དུ་་་
གསུངས། ལོ་ཙཱ་བས་ཀྱང་འབྲོམ་རིན་པོ་ཆེ་ཇོ་བོའི་འདས་ལྗོངས་གྲུབ་ནས་སྔོན་
གྱི་ལུང་བསྟན་གྱི་ར་སྒྲེང་གི་དགོན་སྡེ་གྲུབ་དགོས་པ་དང་། འགྲོ་བའི་དོན་དུ་
ཡུན་དུ་བཞུགས་པར་གསོལ་ནས་འཕྲེང་བཞིན་དུ་བལ་བོར་བྱོན། པཎྜི་ཏ་ཛྷཱ་ན་
ཀ་ར་ལ་རྒྱུད་སྡེ་མང་པོ་དང༌། དབུ་མའི་ལྟ་བ་ཞུས། ཇི་བཞིན་མཁྱེན། ཚུར་བྱོན་
པས་ཇོ་བོ་མི་བཞུགས་པའི་སྐད་ཐོས་པས་སྔོན་ཇོ་བོའི་དྲུང་དུ་ཞུས་པ་བཞིན།
རས་ཁྲི་བཅུ་བཞི་པ་གཞི་ལ་རྒྱ་གར་གྱི་ལྷ་བཟོ་གཅིག་མཁས་པ་ཀྲི་སྣ་པ་ཟེར་བས།
སྟོད་ན་ཇོ་བོའི་ཐུགས་དམ་གྱི་ལྷ་རྣམས་དང༌། དེ་འོག་ཇོ་བོའི་བླ་མ་བཅུ་གཉིས།
དེ་འོག་ཇོ་བོ་ཉིད་ཀྱི་སྐུ་ཁྲུས་གཞལ་བ་ཅིག་ཉེ་གནས་དང་བཅས། དེ་འོག་ཁུ་
རྔོག་འབྲོམ་གསུམ་སོགས་བོད་སྟོན། མདུན་དུ་རང་ཉིད་གསོལ་བ་འདེབས་ཚུལ་
བར་དུ་ཇོ་བོའི་མཛད་པ། རྒྱབ་ཏུ་རང་ཉིད་ཀྱིས་མཛད་པའི་ཇོ་བོའི་བསྟོད་པ་
བརྒྱད་ཅུ་བ་བྲིས་ནས། རབ་གནས་མཛད་པའི་ཚེ་གསོལ་བ་བཏབ་པས། དགའ་
ལྡན་ནས་ཇོ་བོ་རང་ཉིད་ཀྱིས་བྱིན་གྱིས་བརླབས་པས། མེ་ཏོག་ཁ་དོག་སྣ་ལྔ་པའི་
ཆར་ཕབ་ནས་འཇའ་ཚོན་གྱིས་ཕྱོགས་དཀྲིས་པས། དེང་སང་ཡང་རྟེན་དེ་མངའ་
རིས་ཡང་ཐོག་མར་རྩིས་ཆེ་བར་མཆོད་སྐད། དེང་ལོ་ཙཱ་བས་ལོ་དྲུག་ཏུ་ལྷག་པའི་
128



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ལྷ་རྣམས་བསྙེན་པས། ཐུགས་རྗེ་ཆེན་པོ་སྒྲོལ་མ་དཀར་ལྗང་སོགས་སྒྲོལ་མའི་
སྣང་བརྙན་སུམ་ཅུ་ཙམ་མི་འདྲ་བ་གཟིགས། གཞན་ཡང་རྟ་མགྲིན་མི་གཡོ་བ།།
གསང་འདུས་འཇམ་པའི་རྡོ་རྗེ། སྒྱུ་འཕྲུལ་དྲ་བ་མི་བསྐྱོད་པ། བདེ་མཆོག་གདན་
བཞི་གུ་རུ་ཀུ་ལེ་ལ། སངས་རྒྱས་ཐོད་པ། རྡོར་དབྱིངས། སྨན་བླ་མཆེད་བརྒྱད།
རྡོར་སེམས། འཇམ་དབྱངས་དང་གསང་བདག་སློབ་དཔོན་པདྨ། ཐུབ་པ་དམ་
ཚིག་གསུམ་བཀོད། རྡོ་རྗེ་གཞོན་ནུ། གུར་ཞལ་ལྷ་མོ་སྟག་ཞོན། བེང་དྲག་ཤད་
སོགས་རྩ་གསུམ་གྱིས་ལྷ་ཚོགས་ཞལ་གཟིགས་རྟོག་པ་ནམ་མཁའ་དང་མཉམ།
མངའ་རིས་སུ་ཆར་འབེབས་པ་ཡམས་ནད་གཅོད་པ་དུག་སེལ་བ་སྟེ་དབྱེན་སྡུམ་་་
པ་སོགས་འགྲོ་དོན་མང་པོ་མཛད། འདྲེ་རྒོད་ལོག་དྲི་བལ་ཟེར་བ། གཤིན་རྗེའི་
གཤེད་ཀྱི་སྐུར་བཞེངས་ནས་བཏུལ། སླར་རྭ་སྒྲེང་དུ་བྱོན། སྒྲོལ་མ་འཇིགས་པ་
བརྒྱད་སྐྱོབ་ཀྱི་ཞལ་གཟིགས། འབྲོམ་རིན་པོ་ཆེའི་དྲུང་དུ་ལོ་དྲུག་བཞུགས་ནས་
ཞལ་ཆེམས་བཞག སྟེ་ཐང་ཡེར་བ་ལྷ་ས་ཁྲ་འབྲུག་སོགས་སུ་བྱོན་ལོ་གཅིག་ཅུང་
ལྷག་བཞུགས་ནས་མངའ་རིས་སུ་བྱོན། ལམ་ཁར་ཚེ་རིང་མཆེད་ལྔ་དང་བསྟན་
མ་རྣམས་ཀྱིས་ཞལ་བསྟན་ནས་སྐྱེ་བར་གྲོགས་བྱེད་པའི་དམ་བཅའ་དངོས་གྲུབ་་་
ཕུལ། རང་ཡུལ་དུ་ཟླ་བ་བཅུ་གསུམ་བཞུགས་ནས་དགུང་ལོ་རེ་དགུ་བ་ལ་ཡང་
ཐོག་ལྷ་ཁང་དུ་སྐུ་བསྙུང་ཟུག་མེད་ཅིང་ཇོ་བོའི་སྐུ་ཐང་མདུན་དུ་བཀྲམ། ཐུགས་
རྗེ་ཆེན་པོའི་སྒྲུབ་ཐབས་ཞལ་འདོན་མཛད་དེ་ཅུང་ཟད་བསྙེན་ནས་ཡི་གེ་བརྒྱ་བ་
ཚར་གཅིག་འདོན་པར་མཛད། དེ་ནས་བསྔོ་སྨོན་ཞིག་གནང་ནས་བཛྲ་མུ་
གསུངས་པ་དང་། ཕྱག་མཉམ་བཞག་མཛད་དེ། སྤྱན་ཏིང་ངེ་འཛིན་གཟིགས་
སྟངས་དང་རྡོ་རྗེ་སྐྱིལ་དཀྲུང་མཛད་བཞིན་པར་དཔལ་ཕྱག་ན་པདྨའི་ཐུགས་ཀར་
ཡེ་ཤེས་རིག་པའི་འཇའ་ཚོན་ཐིམ་པར་གྱུར་ཏོ། །ནམ་མཁའ་ལ་འཇའ་ཚོན་སྣ་
ཚོགས་ལ་ལྷ་སྐུ་དང་མཆོད་རྫས་མང་པོ་ཤར། དྲིལ་བུ་དང་དུང་གི་སྒྲ་གྲག མེ་
129



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཏོག་དཀར་པོ་མང་པོའི་ཆར་ཁ་བ་ལྟར་ལྡིང་ཞིང་ཕལ་ཆེར་འབབས། ཕལ་ཆེར་
མི་འབབ་བར་ཡལ་འགྲོ་བ་ཞག་གསུམ་དུ་བྱུང་། སློབ་མ། ཛ་ཡ་འགར་དྲི་མེད།
ཡེ་ཤེས་བྱིན། བཟང་པོ་རྒྱལ་མཚན། ཚུལ་ཁྲིམས་འབར། ཝ་གིནྡྲ་སོགས་ཀྱིས་
གདུང་བཞུས་པས་ཐུགས་ཀྱི་དབུས་སུ་ཐུགས་རྗེ་ཆེན་པོའི་སྐུ་ཞལ་གཅིག་ཕྱག་་་་་
གཉིས་པ་དང་། དབུ་ཐོད་ལ་རིགས་ལྔ་དང་བདེ་མཆོག སྒལ་ཚིགས་ལ་སྒྲོལ་མ་
ཉེར་གཅིག་གི་སྣང་བརྙན་གསལ་བ་དང་། རིང་བསྲེལ་ཀྱང་མང་པོ་བྱུང་།
ཐུགས་རྗེ་ཆེན་པོའི་སྐུ་ནི་དུས་དེར་རྒྱལ་པོ་བཀྲ་ཤིས་བརྩེགས་པས་ཐུགས་དམ་་་་་
རྟེན་མཛད། དེང་སང་པོ་ཊ་ལར་སྣང་ངོ༌། །གདུང་གཞན་རྣམས་ཀྱང་ཡང་ཐོག་
གི་ལྷ་ཁང་དུ་དངུལ་འབུམ་ནང་དུ་བཞུགས་ལ། འདི་ཉིད་ཀྱི་རྣམ་ཐར་ཞིབ་པར་
འདོད་པས་བཀའ་གདམས་གླེགས་བམ་ཆེ་ཆུང་དང་ཆོས་འབྱུང་སོགས་ལ་་་་་་་
གཟིགས་ཤིག འདི་ནི་རགས་པ་ཙམ་ལས། ཐམས་ཅད་བསྒྲིགས་ན་པོ་ཏི་ལོངས་
པས་ཡི་གེས་འཇིགས་ཏེ་མ་བཀོད་དོ། །མདོ་རྒྱུད་རིན་ཆེན་བདུན་ལ་ལོངས་སྤྱོད་
ཅིང་། །ལུང་རྟོགས་མཐུ་སྟོབས་དཔུང་གིས་མངོན་པར་མཐོ། །ཐུབ་བསྟན་གླིང་
བཞིའི་རྒྱན་གཅིག་ས་སྐྱོང་འདིའི། །བཀའ་དྲིན་བསིལ་ལྗོངས་ཁབ་ཏུ་ཕ་མཐའ་
མེད། །ཅེས་རོང་བོ་མཁས་གྲུབ་ཆེན་པོའི་རྣམ་པར་ཐར་བ་དཔག་བསམ་ལྗོན་པ་
ལས་ཚུལ་ཁྲིམས་རྒྱལ་བའི་ཡལ་འདབ་སྟེ་སོ་ལྔ་པའོ། །
༣༦. སངས་རྒྱས་སྦས་པའི་ཡལ་འདབ།
དུས་གསུམ་རྒྱལ་བའི་དགོངས་པ་ཐིག་ལེའི་གཟུགས། །སྣང་སྟོང་འགགས་
མེད་ཡིད་ཀྱི་ཨ་དནར། །མ་འདྲེས་ཤར་བའི་གཟིགས་མོར་རྒྱལ་ཀུན་ཀྱང་། །ཡེ་
ཤེས་སྤྱན་གྱིས་རྟག་ཏུ་རིངས་ནས་འཚོ། །དེ་ཡང་དབུས་གཙང་གི་ཤར་རྒྱུད་སྟོད་
130



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ནས་འབྲོམ་ཆོས་སྐྱབས་བྱ་བ་དང་། ཞང་མོ་སྐྱིད་དེ་བྱ་བ་གཉིས་ལ་སྲས་གཅིག་
བྱུང་བས་གཟུགས་མཛེས་ཤིང་བློ་རྣོ་བ་ཞིག་བྱུང༌། ཆེར་སྐྱེས་པ་ན་མ་ལ་འོ་ཅག་
གི་ཇོ་བོ་སུ་ཡིན་ཟེར་བས། ཇོ་བོ་དཀོན་མཆོག་གསུམ་ཡིན་མོད་བྱས་པ་དང་དེ་
ཡིན་ཟེར། ཆེར་སྐྱེས་པ་ན་ཞང་སྟོན་དར་མ་རྒྱལ་མཚན་གྱིས་མཚན་དཀོན་
མཆོག་འཕེལ་དུ་བཏགས། བཀའ་གདམས་ཀྱི་གླེགས་བམ་ནས་ཆོས་ཐུན་འགའ་
རེ་སྩལ། སྐབས་ཤིག་ཞང་སྟོན་པ་ལ་བདག་རྗེས་སུ་བཟུང་བར་ཞུ་བྱས་པས།
གསེར་སྲང་གང་གནང་བས་གསེར་མི་དགོས་ཞུས་པས་ཞང་སྟོན་དགྱེས་ནས་ཆོས་
ཐུན་ཅིག་གནང་བས། ཁྱོད་ཀྱིས་ཆོས་འདི་ཤེས་སམ་གསུངས་པས་པོ་ཊ་ལར་
-ལན་ཅིག་ཐོས་ཞུས། དེ་ཡིན་གསུངས། དེར་ཞང་སྟོན་གྱི་སློབ་མ་འགས་ཐིག་ལེ་
བཅུ་དྲུག་གི་དབང་ཞུས། སློབ་མ་གཅིག་གི་ད་ཅིའི་ཚེ་དང་ལྡན་པ་འདི་ལ་ཆོས་
བསྟན་རུང་ངམ་ཞུས་པས། ཞང་སྟོན་གྱིས་རུང་བར་མ་ཟད་བོད་ལ་དྲིན་ཆེ་
གསུངས་ནས་དབང་གྲལ་དུ་བཞག ཆེར་སྐྱེས་པ་ནས་རབ་ཏུ་བྱུང་ཞིང་མཚན་
བྱང་ཆུབ་བཟང་པོར་གསོལ། བླ་མའི་མན་ངག་ཐམས་ཅད་ཀྱང་རིམ་གྱིས་ཤེས།
དེར་ཕུག་རིང་དུ་བྱོན་པར་བཞེད་དེ། ཡབ་སྲས་གཉིས་ལྷན་དུ་བྱོན། འདམ་དུ་
ཚོང་བ་ཞིག་གིས་ཤ་ཁོག་སྨད་ཅིག་ཕུལ་བས། བྱང་ཆུབ་བཟང་པོ་ཞལ་ནག་རོག་
གེ་སོང་བས། ཨ་མའི་ཤ་ཁོག་སྨད་ཡིན་ནོ་ཨོཾ་ཀཾ་ཀ་ནི་ཀཾ་ཀ་ནི་ཟེར་བས་ཚོང་བ་
དད་དེ་རྩམ་ཐུད་ཕུལ། སློབ་དཔོན་དགྱེས་ཕུག་རིང་དུ་བྱོན། ཐིག་ལེ་ཞག་བཅུ་
དྲུག་པ་ཞིག་མཛད་ནས། རྭ་སྒྲེང་དུ་བྱོན། དེ་ཡང་དགོན་པ་གོང་མར་ཟླ་གཅིག་
བསྒྲུབ་པ་མཛད། ཞང་སྟོན་ལོ་དགུར་བསྟེན། མཐར་བླ་མ་གཤེགས་ཁར་བྱང་
ཆུབ་བཟང་པོ་ལ། ཕ་རོ་བུ་ལ་འཁུར་བ་འབབ་པ་ཡིན། ང་ཤི་ནས་ཡ་གི་སྤང་
ལྗོངས་ལེགས་པ་གཅིག་ཡོད་པས། དེར་སྐྱོལ་གསུངས། བླ་མ་འདས་པ་ན་ཐུགས་
རྗེ་ཆེན་པོ་དངོས་སུ་བྱོན་ནས་སྣ་དྲངས་ཏེ་བྱང་ཆུབ་བཟང་པོས་གདུང་ཁུར་ནས་་་
131



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དེར་བཞག ཐུགས་དགོངས་རྫོགས་ཕྱིར་དགེ་རྩ་རྣམས་ཀྱང་རང་ཉིད་ཀྱིས་
བསྒྲུབས། མཐར་རྭ་སྒྲེང་དུ་བསྒྲུབ་པ་ལ་བརྩོན་པར་ལོ་བཅུ་དྲུག་ཏུ་བཞུགས། །
སློབ་མ་ཡང་མཐའ་ཡས་པ་བྱུང་། དེར་རྭ་བསྒྲེང་མཁན་པོ་མཛད། ཀུན་གྱིས་
མཚན་བྱང་ཆུབ་བཟང་པོ་ཟེར་བ་དེ་ཐུགས་རྒྱུད་རྣམ་ཐར་བྱིན་རླབས་ཆེ་བས།
སངས་རྒྱས་སྦས་པར་གསོལ། ཁྱད་པར་དཔའ་བོ་རྡོ་རྗེ་འཛིན་པ་ཟེར་བས་སློབ་
དཔོན་ཆེན་པོ་དྷུདྡྷ་ཀུསྟ་ཞེས་རྟག་པར་བསྟོད། སྐབས་ཤིག་ཡེར་བར་བྱོན་ཟླ་བ་
དྲུག་སྒྲོལ་མ་དང་མི་གཡོ་བ་བསྒྲུབས་པས་ཞལ་གཟིགས། མགོན་པོ་གྲི་གུག་ཅན་
དང་། ལྷོ་ནུབ་པས་འཕྲིན་ལས་བསྒྲུབ་པའི་སྐབས་འབྲི་གུང་པས་རྭ་བསྒྲེང་ལ་
རྐུན་ཇག་མང་པོ་བྱས་པས་མགོན་པོ་གཉིས་རྒྱུགས་ཤིག་གསུངས་ནས་ཐལ་མོ་་་་་
བརྡེབས་པ་མཛད་པས། ཇག་དཔོན་ཁྲག་སྐྱུག་ནས་གཞན་མ་རྣམས་ལའང་ནད་
སོགས་མི་ཤིས་པ་བྱུང་བས་ཚུར་བཏུད་ནས་བསྙེན་བཀུར་བྱས། དེར་ལྷ་སར་
བྱོན་ལྔ་ལྡན་གྱི་དྲུང་དུ་གསོལ་བ་འདེབས་ཤིང་ཞག་དྲུག་བཞུགས། དེ་སྐབས་རྒྱ་
གར་ནས་ཨ་ཙ་ར་མེ་ཎི་ཀ་ར་བྱ་བའི་རྣལ་འབྱོར་པ་ཞིག་བྱུང་བས་བླ་མ་སངས་་་་
རྒྱས་སྦས་པར་ཕྱག་འཚལ་ནས་དྲི་བ་མཛད། རྣལ་འབྱོར་པ་ན་རེ། ཐིག་ལེའི་རྩ་
བ་ཤེལ་གྱི་འཕྲེང་བ་ཉིད། །སྤྲོ་བསྡུ་ཉམས་ལེན་གནད་དང་འགྲོ་འོང་ལ། །ཡོད་
ཕྱིར་ཨ་ཏི་ཤ་དང་འབྲོམ་རྗེའི་འབངས། །མན་ངག་སྡོམ་ཚིག་གསུངས་ཤིག་
སངས་རྒྱས་སྦས། །བླ་མ་ན་རེ། རྩ་བ་ལྔ་སྟེ་བསྡོམས་ན་ཞེ་བརྒྱད་མཆིས། །སྤྲོ་ན་
ལྔ་ཁྲི་ལྔ་སྟོང་བཞི་བཅུ་ཡོད། །རབ་ཏུ་སྤྲོ་ན་བྱེ་བ་མང་པོར་བཤད། །ཉམས་སུ་
ལེན་ཚེ་ཐིག་ལེ་བཅུ་དྲུག་གྲངས། །དྲིལ་བས་རྗེས་དྲན་ལྔ་སྟེ་ཉམས་ལེན་ན། །སྣོད་
བཅུད་གཉིས་ཏེ་བདེན་པ་ཟབ་མོའི་རྒྱུད། །བདེན་གཉིས་ལ་དྲིལ་འཕྲལ་ཡུལ་
ཡོན་ཏན་བཞི། །གསུངས་པས། ཕ་ལ་ཕ་ལ། ཇོ་བོ་རང་གི་དགོངས་པ་དངོས་སུ་
འདུག སྔར་ཁྱོད་ཀྱི་བླ་མས་ཀྱང་ཇོ་བོ་ཐུགས་རྗེ་ཆེན་པོ་ལ་དྲི་བ་འདི་ལྟར་མཛད་
132



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
པས་རྟེན་འབྲེལ་བཟང་། མ་འོངས་པ་ན་ཁྱོད་ཀྱིས་ཨ་ཏི་ཤ་ཡབ་སྲས་ཀྱི་དགོངས་
འགྲེལ་ཕྱོགས་ཐམས་ཅད་དུ་ཁྱབ་པར་ནུས་ཤིང་། འགྲོ་དོན་རླབས་པོ་ཆེ་འགྲུབ་
གསུངས། ཕྱིར་རྭ་སྒྲེང་དུ་བྱོན། མྱ་ངན་ལས་འདས་པར་དགོངས་པས་རང་གི་
སློབ་མ་རྣམས་ལ་ཞལ་ཆེམས་གསུངས། ཁྱད་པར་ནམ་མཁའ་རིན་ཆེན་པ་དང་
དེའི་ཚ་བོ་གཞོན་ནུ་རྒྱལ་མཚན་ལ་གདམས་ངག་ལྷག་མ་རྣམས་གསུངས་ནས་་་་་
སྐད་ཅིག་གིས་སྐུ་གནང་མཛད་པ་དང་གཤེགས་སོ། །དེར་དགོངས་རྫོགས་འགའ་
རེ་བསྒྲུབས་ནས་གདུང་ཡང་སྔར་རང་གི་ཞལ་ཆེམས་བཞིན་ནགས་ཁྲོད་དུ་བསྐྱལ་
བས། གདུང་འོད་ཀྱིས་གཡོགས། སང་བལྟས་པས་ཤུལ་ཙམ་ཡང་མི་འདུག་པར་
སྨད་ཕྱོགས་ཀྱི་ཐང་ན་འོད་ཅིག་གདའ་བས་སློབ་མ་རྣམས་སོང་སྟེ་བརྟགས་པས་་་
མེ་ཏོག་སྐྱ་བོ་གཅིག་གི་དབུས་ན་ཚེམས་ཉི་ཤུ་རྩ་བརྒྱད་སྤུངས་འདུག གདན་
དྲངས་ཏེ་ཁྲུས་མཛད་པས་ལྷ་བཞིའི་སྣང་བརྙན་དང་ཁྱད་པར་ཐུགས་རྗེ་ཆེན་པོ་་་
ཕྱག་བཞི་བ་དང་སྒྲོལ་མ་ཤིན་ཏུ་གསལ་བ་བྱུང་བས། གདུང་ནང་དུ་བཞུགས་སོ། །
པད་དཀར་འཆང་པའི་གསང་གསུམ་ལྷ་ལམ་ངོས། །བྱང་སེམས་ནམ་མཁའི་ནོར་
བུ་གསལ་ཤར་བའི། །མཛད་བཟང་འོད་སྟོང་སྤྲོ་བའི་ངང་ཚུལ་ལ། །རྒྱལ་ཀུན་
དགྱེས་པའི་ཕྱག་དེ་རིང་དུ་སྐྱོངས། །ཞེས་རོང་བོ་མཁས་གྲུབ་ཆེན་པོའི་རྣམ་པར་
ཐར་བ་དཔག་བསམ་ལྗོན་པ་ལས་སངས་རྒྱས་སྦས་པའི་ཡལ་འདབ་སྟེ་སོ་དྲུག་་་་་
པའོ། །
༣༧. གཙང་པ་རྒྱ་རས་ཀྱི་ཡལ་འདབ།
བདེ་བ་ཆེན་པོའི་ཡེ་ཤེས་གར་མཁན་མས། །སྤྲུལ་པ་ཚོན་གྱི་རི་མོ་མ་འདྲེས་
པས། །རྣལ་འབྱོར་རོལ་པའི་དགའ་སྟོན་འཛུམ་པའི་འགྲོས། །སྐལ་བཟང་གཞོན་
133



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ནུའི་མགྲོན་ལ་ཅི་ཡང་འཇེབས། །དེ་ཡང་ལྷོ་རུ་གཉའ་ནས་སྔོན་སློབ་དཔོན་ཆེན་
པོའི་ཐུགས་སྲས་གཉན་ཆེན་དཔལ་དབྱངས་ཀྱི་རྒྱུད་འཛིན་གཉན་དཀོན་མཆོག་་་་
སྐྱབས་དང་། ཡུམ་མཚོ་མོ་སྒྲོན་ཟེར་བ་ལ་སྲས་གཉིས་ཡོད་པས་གཉིས་ཀ་རིག་པ་
ཧུར་ཞིང་སྨྱོན་པའི་བྱ་བ་བྱེད་ལ། དེ་ཡང་ཆེ་བ་ལ་མིང་བྱམས་པ་དཔལ་ཟེར།
ཆུང་བ་ལ་དབང་ཕྱུག་རྡོ་རྗེ་ཟེར་བའི་ཆེ་བ་འདི་ཉིད་ཡིན་ལ། ཆུང་ངུའི་དུས་
ནས་ཐུགས་རྗེ་ཆེན་པོའི་ཞལ་གཟིགས་ཤིང་ཡང་ཡང་བྱིན་གྱིས་བརླབས་པས།
རིག་གནས་ཐམས་ཅད་ལ་མཁས་པར་བྱེད་པར་གཡུ་ཐོག་པའི་སློབ་མ་འཚོ་བྱེད་་་
དཀོན་མཆོག་ལ་སྨན་བསླབས་པས། འགྲོ་བ་ལ་ཕན་འདོགས་ཆེ། མཐར་ས་སྐྱར་
བྱོན་ས་ཆེན་ཀུན་དགའ་སྙིང་བོ་ལ་རབ་ཏུ་བྱུང་། མཚན་བྱམས་པ་འོད་ཟེར་དུ་
བཏགས། ས་ཆེན་གྱི་དྲུང་དུ་བདེ་མཆོག་གཤེད་སྐོར་འདུས་པ་སོགས་དང་། ཕྱག་
ཆེན་ལམ་འབྲས་སྦྱོར་དྲུག་སོགས་གསན། མཁས་པ་ཆེན་པོར་གྱུར་ནས་གཙང་གི་
གཡས་ལག་ལྷོ་སྨད་ན་རི་འབྲུག་འདྲ་བའི་རྒྱུད་ནས་དགོན་སྡེ་བཏབ་པས། རྩང་
འབྲུག་པར་གྲགས། གནོད་སྦྱིན་མོ་པདྨོ་བཀུགས་ཏེ་ཕྱག་རྒྱུར་མཛད་དེ་བསྒྲུབས་
པས། བདེ་མཆོག་འཁོར་ལོའི་ཞལ་གཟིགས་དཀྱིལ་འཁོར་ཐམས་ཅད་དངོས་སུ་
སྤྲུལ་ནུས་པས། གཡག་སྡེ་བློ་གྲོས་རྒྱལ་བས་ཐུགས་རྗེ་ཆེན་པོའི་དབང་ཞུས་ཚེ་
ཕྱག་སྡིགས་མཛུབ་ནམ་མཁར་གཏད་པའི་རྩེར་རྒྱལ་བ་རྒྱ་མཚོའི་དཀྱིལ་འཁོར་་་་་
བསྟན་ནས་མཚོན་བྱེད་རྟགས་ཀྱི་དཀྱིལ་འཁོར་རས་བྲིས་འདི་ཡིན། མཚོན་བྱ་
དོན་གྱི་དཀྱིལ་འཁོར་འདི་ཡིན་གསུངས། སྨད་ཁམས་པ་རིན་པོ་ཆེས་བདེ་མཆོག་
གི་དབང་ཞུས་ཚེ་རས་བྲིས་ཀྱི་དཀྱིལ་འཁོར་རྟེན་བརྟེན་པ་དངོས་སུ་སྤྲུལ་པ་་་་་་
སོགས་མཛད་སྤྱོད་ཐམས་ཅད་གནོད་སྦྱིན་མོའི་བསྒྲུབས་པ་སོགས་ཡིན་ལ།
མཐར་འགྲོ་དོན་ཅི་རིགས་པར་མཛད་ནས་དགུང་ལོ་དྲུག་ཅུ་བ་ལ་གཤེགས་སོ། །
འདིའི་ནུ་བོ་དབང་ཕྱུག་རྡོ་རྗེ་ནི་གཙང་པ་ཧེ་རུ་ཀར་གྲགས་པའི་ཡོངས་གྲགས་་་་
134



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
གཙང་སྨྱོན་ཟེར་བ་འཁོར་ལོ་བདེ་མཆོག་གི་སྤྲུལ་པ་དེ་ཡིན་ནོ། །འཕགས་ཆེན་
དགོངས་པ་ཟླ་བའི་མ་མ་ལས། །འགྲོ་བའི་ཡིད་ལ་གང་འཚམས་ནོར་བུའི་ཟོང༌། །
སྦྱིན་མཛད་སྤྲུལ་པའི་ཀླུ་དབང་སྒྲ་འཛིན་དབུས། །བསམ་འཕེལ་དབང་གི་རྒྱལ་
པོ་འདི་རྨད་བྱུང་། །ཞེས་རོང་བོ་མཁས་གྲུབ་ཆེན་པོའི་རྣམ་པར་ཐར་བ་དཔག་
བསམ་ལྗོན་པ་ལས་གཙང་པ་རྒྱ་རས་ཀྱི་ཡལ་འདབ་སྟེ་སོ་བདུན་པའོ། །
༣༨. དཀོན་མཆོག་རིན་ཆེན་གྱི་ཡལ་འདབ།
དབང་ཆེན་གསེར་ལྡན་ལྟེ་བའི་ཡེ་ཤེས་ཐུགས། །འཛད་མེད་ཡིད་བཞིན་
ཆར་ཆེན་འབེབས་མཛད་ཀྱང་། །སྙན་གྲགས་རབ་བཀྲའི་གཟུགས་ཀྱིས་དབེན་
མཛད་པའི། །རྒྱལ་སྲས་དབྱིག་གི་སྙིང་བོའི་ཚུལ་ལ་རངས། །དེ་ཡང་ལྷ་སའི་བྱང་
ངོས་ཉང་ཞེས་པའི་རྒྱུད་ལ་ཡབ་དཔལ་ཆེན་དང་ཡུམ་མེ་ཏོག་མཚོ་གཉིས་ལ་སྲས་
གཅིག་པུ་ལས་མེད་པས། མཚན་དཀོན་མཆོག་རིན་ཆེན་དུ་བཏགས། ཁྱེའུ་དེ་ནི་
བློ་གྲོས་དང་ལྡན་ཞིང་མཛེས་པས་ཀུན་ཡིད་འཕྲོག་ལ་ཁྲོ་བ་མེད་ཅིང་རྒྱུད་ཤིན་ཏུ་
འཇམ་པས་ཡུལ་བ་རྣམས་ཀྱིས་ལྷག་པར་བསྔགས། ཆེར་སྐྱེས་པ་ན་རྩིས་དང་
སྨན་མགར་བཟོ་སོགས་ཤེས་བྱ་ཐམས་ཅད་ཁོང་དུ་ཆུད། སེམས་དཔའ་རིན་ཆེན་
རྒྱལ་བ་ལ་གདམས་ངག་བླངས་ནས་ཐུགས་རྗེ་ཆེན་པོ་ཡི་དམ་བྱེད་ཅིང་ཉིན་རེ་་་་
ཞིང་སྒྲོལ་མ་བརྒྱ་རེ་ཁ་ཏོན་བྱེད་དོ། །དེར་རབ་ཏུ་བྱུང་བར་གསོལ་ཀྱང་ཕ་མས་
མ་གནང་བས་ཁྱིམ་ཕུབ་པར་བརྩམས་པས། ཡི་དམ་སྒྲོལ་མའི་ཞལ་ནས། ཐ་མལ་
འཆིང་བས་ཅི་ཞིག་བྱ། །ཡེར་བ་ཆུ་མིག་སྔོན་པོའི་མགུལ། །རྣལ་འབྱོར་མ་ཡི་སྤྲུལ་
པ་ཡོད། །དེ་བླངས་འཆི་བ་གཅོད་པའི་གྲོགས། །གསུངས། དེར་གནས་ལ་མཇལ་
བའི་ཟོལ་གྱིས་ཡེར་བར་ཕྱིན་པས་རྡོ་རྗེ་རྣལ་འབྱོར་མའི་སྤྲུལ་པའི་བུ་མོ་དེ་དང་་་་
135



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཕྲད། དེའི་ཕ་མས་ཀྱང་བྱིན་ནས་ལྷན་ཅིག་བྱོན། སྨན་དང་རྩིས་ཀྱི་སྙན་གྲགས་
ཆེ་བས་འགྲོ་བ་མང་པོར་མི་འཇིགས་པ་བསྩལ། སྐབས་ཤིག་ཡབ་དང་ལྷན་ཅིག་
ལྷ་སར་བྱོན། རྒྱ་གར་གྱི་པཎྜི་ཏ་ཀུ་མ་རཱ་ཛ་བྱ་བ་སྨན་ལ་མཁས་པ་ཞིག་དང་
འཕྲད། དེར་པཎྜི་ཏ་དང་ལྷན་དུ་འགོལ་བར་སོང་ནས་རྒྱ་གར་གྱི་སྐད་དུ་སྨན་གྱི་
སྐོར་ནས་དྲི་ལན་མང་དུ་བྱེད་པ་གྲོགས་ཤིག་གིས་མཐོང་ནས་ནུབ་མོ་ཡབ་ལ་་་་་་
བསྙད་པས། སྲས་ངོ་ཚ་བ་ལྟར་མཛད་ནས་ཁང་སྟེང་དུ་བྱོན། དེར་དགུང་ལོ་ང་
དྲུག་གི་བར་དུ་སྦས་པའི་ཚུལ་གྱིས་འགྲོ་དོན་མཛད། ལྷ་སྤྱན་རས་གཟིགས་དང་
སྒྲོལ་མ་བདེ་མཆོག་གཤིན་རྗེའི་གཤེད་རྣམས་ཡང་ཡང་ཞལ་གཟིགས། ནག་པོ་
ཆེན་པོས་མཐུན་རྐྱེན་བསྒྲུབ་པར་མཛད། ཡུམ་དེའི་མཚན་ལའང་ཡེ་ཤེས་འོད་
ཟེར་དེ་རྡོ་རྗེ་རྣལ་འབྱོར་མ་དང་སྒྲོལ་མས་རྒྱུན་དུ་ཞལ་གཟིགས་པའི་རྣལ་འབྱོར་
མ་ཡིན་ལ། ཕྱིས་སྲས་རིན་ཆེན་གྲགས་པ་དང་དགོས་ཛཱ་ཡང་སྐྱེས། སྲས་མོ་ཀུན་
དགའ་སྟེ་གསུམ་བྱུང༌། སྲས་རིན་ཆེན་གྲགས་པ་ནི་མཁན་ཆེན་ལས་ཀྱི་རྡོ་རྗེའི་
དྲུང་ཕྱག་ན་རྡོ་རྗེའི་བསྒྲུབ་པ་མཛད་པས་དངོས་གྲུབ་བརྙེས་སོ། །ལུང་རྟོགས་
ཡོན་ཏན་ནོར་བུ་བདུན་ལྡན་ཀྱང་། །མི་མངོན་གཟུགས་ཀྱིས་འགྲོ་དོན་ལྷུར་
མཛད་ཅིང་། །ཁྲག་འཐུང་ཡབ་ཡུམ་རོལ་པའི་བདེ་ཆེན་གྱིས། །འགྲོ་བའི་ཀུན་
རྟོག་གཉིས་སྣང་དཀྲོལ་བར་མཚར། །ཞེས་རོང་བོ་མཁས་གྲུབ་ཆེན་པོའི་རྣམ་
པར་ཐར་བ་དཔག་བསམ་ལྗོན་པ་ལས་དཀོན་མཆོག་རིན་ཆེན་གྱི་ཡལ་འདབ་སྟེ་་་
སོ་བརྒྱད་པའོ། །
༣༩.རོང་ཆེན་དགེ་འདུན་རྒྱལ་མཚན་གྱི་ཡལ་འདབ།
འཇམ་མགོན་བླ་མའི་དགོངས་པ་ཡིད་བཞིན་ནོར། །གང་ཐུགས་རལ་བའི་
136



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
རྩེ་མོར་མཆོང་མཁས་ཤིང༌། །ལུགས་གཉིས་དགོས་འདོད་ཆར་གྱིས་གསེར་ལྡན་
ལྟོ། །འགེངས་མཛད་དུས་གསུམ་རྒྱལ་བའི་སྤྱི་གཟུགས་དངོས། །དེ་ཡང་འཇམ་
དབྱངས་བརྩེ་བའི་ཉིན་བྱེད་བསིལ་ལྗོངས་བསྟན་པའི་འདབ་སྟོང་འཛུམ་པར་་་་་
རིངས་ཤིང་། སྐལ་བཟང་རྐང་དྲུག་གི་ཚོགས་ལ་མདོ་རྒྱུད་ལེགས་པར་བཤད་
པའི་རྒྱང་གླུ་ལེན་པར་མཛད་པས། སྐུ་གསུམ་སྦྲང་རྩིའི་དགའ་སྟོན་འགྱེད་ལ་
མཚུངས་པ་མ་མཆིས་པ་ཁམས་གསུམ་ཆོས་ཀྱི་རྒྱལ་པོ་བཙོང་ཁ་པ་ཆེན་པོའི་་་་་་
དངོས་སློབ་དྲུང་ཆེན་དགེ་འདུན་རྒྱལ་མཚན་དེ་ནི། མདོ་སྨད་བཞག་ཤོད་ཅེས་
པའི་ས་ནས། གདུང་ཨ་གསལ་ཞེས་པ་དང་ཡབ་ཀླུ་འབུམ་དང་། ཡུམ་ཨ་སྨན་
ཞེས་པ་གཉིས་ལ་ཤིང་ཕོ་སྟག་གི( སྤྱི་ལོ ༡༣༧༤) ལོ་ལ་འཁྲུངས། སྐུ་གཟུགས་
ཟིལ་ཆེ་ཞིང་། ལྗགས་ཀྱི་མདོག་སྔོན་པོ་ལ་དབུས་སུ་ཨཱཿ དཀར་པོ་ཤིན་ཏུ་གསལ་
བ་ཞིག་ཡོད་པས་ཀུན་གྱིས་ངོ་མཚར་དུ་འཛིན། མཚན་ནི་ཆོས་འབུམ་དུ་
བཏགས། ལྗགས་ནག་པོར་སྣང་བས་ལྕེ་ནག་ཏུའང་གྲགས། དེའང་ཆེར་སྐྱེས་པ་
ནས་ཐུགས་ཀ་ན་ཧིདང་ཧཱུཾ་གསལ་བ་ཕྱུག་ཞབས་ལ་འཁོར་ལོའི་རི་མོ་གསལ་བ་་་
ཡོད་དོ། །དེ་སྐབས་ཡུལ་ཕྱོགས་དེ་བོན་པོ་དང་ཞྭ་དམར་པས་གང་བས། ཞྭ་
དམར་པ་ལ་ཡབ་ཀྱིས་མོས་ཀྱང་། དེར་རབ་ཏུ་བྱུང་མ་འདོད་པ་ལ་བརྟེན་ཀློག་
སོགས་མཁས་པར་སྦྱངས། ཡུལ་དེ་ན་བདེ་མཆོག་ལ་ཡི་དམ་བྱེད་པའི་དགེ་སློང་
ཞིག་ལ་དཔེ་གཡར་ནས་བདེ་མཆོག་གཤིན་རྗེའི་གཤེད་སོགས་དང་། ཕྱག་ན་རྡོ་
རྗེ་འཁོར་ལོ་ཆེན་པོ་དང་། ཨུ་ཙཱརྱ་བརྩོན་པས་གསང་བདག་གི་ཞལ་གཟིགས་
ནུས་པ་བརྙེས། གཤིན་རྗེའི་གཤེད་ཀྱིས་རྗེས་སུ་བཟུང་བས་ཆུར་ལྷུང་བ་གྱེན་ལ་
བྱུང་བ་དང་། ཀུན་ཡ་མཚན་དུ་འཛིན། དེའི་ཚེ་འཕགས་པ་སྤྱན་རས་གཟིགས་
ལ་བསྒྲུབ་པ་མཛད་པར་བཞེད་ཀྱང་ཡབ་དབང་ཆེ་བས་མ་འགྲུབ་པས་ལྐོག་ཏུ་་་་
སྔགས་བཟླས་པ་ལ། ཐུགས་རྗེ་ཆེན་པོ་དང་སྒྲོལ་མས་རྨི་ལམ་དུ་ལུང་བསྟན་པ།
137



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཡོན་ཏན་དྲི་མེད་རྒྱལ་བའི་སྤྱན་སྔ་རུ། །དམ་བཅའི་འབྲས་བུ་དེ་ནི་སྨིན་པར་
འགྱུར། །མྱུར་བར་དབུས་གཙང་ཕྱོགས་སུ་སོང་ནས་ཀྱང༌། །འཇམ་དབྱངས་སྤྲུལ་
པའི་དགེ་སློང་ཞབས་གཏུགས་ནས། །མདོ་སྔགས་གཞུང་གི་ཐོས་བསམ་སྒོམ་
གསུམ་ལ། །མ་ཡེངས་བརྩོན་པ་གལ་ཆེ་འབུངས་པར་རིགས། །གསུངས་པ་དང༌། །
དབུས་སུ་ཕེབས་འདོད་ཀྱང་ཡབ་ཀྱིས་ཁྱིམ་འབུབ་པར་བརྩམས་པས་སྲས་ཀྱིས་་་་
དབུས་སུ་སོང་ལ་མར་འཁོར་བ་ན་བགྱིད་གསུངས་པས། ཡབ་ཀྱིས་བདེན་པར་
བཟུང་ནས་ཆས་མང་པོ་བསྐུར་ཏེ་ཉོ་ཚོང་གྱིས་ཤིག་ཟེར་རོ། །སྲས་ཀྱིས་འོ་ཅག་
གི་ཡུལ་དུ་གང་དཀོན་ཉོ་བར་བགྱིད་གསུངས་ནས། ཆས་མང་པོ་བཀལ་ཏེ་
དགུང་ལོ་བཅུ་དྲུག་པའི་ས་སྦྲུལ(སྤྱི་ལོ༡༣༨༩）ལ་དབུས་སུ་བྱོན། དེར་རང་གི་
ཟླ་བོ་མང་པོ་རྣམས་གཙང་དུ་འགྲོ་བར་འདུག་པས་རང་ཉིད་ཀྱི་ཆས་རྣམས་ཁུར་་
བདེ་བར་བྱས་ནས་ལྷན་དུ་ལྷ་སར་ཕྱག་བསྐོར་མཛད་ནས་རང་བྱོན་ལྔ་ལྡན་གྱི་་་་
དྲུང་དུ་གསེར་སྲང་གི་མཎྜལ་ཕུལ་ནས་གསོལ་བ་བཏབ་པས། ཐུགས་རྗེ་ཆེན་
པོས་རེ་ཞིག་བྱང་གི་ཕྱོགས་སུ་སོང་། མི་རིང་བར་གཙང་དུ་སོང་ན་དོན་འགྲུབ་
གསུངས་པས་བྲོས་སྟབས་སུ་འཕན་ཡུལ་དུ་བྱོན། བཀའ་གདམས་པའི་སྐུ་གདུང་
མཆོད་རྟེན་རྣམས་ལ་བསྐོར་བ་དཔག་མེད་མཛད། དེ་བར་དུ་རང་གི་ཟླ་བོ་
རྣམས་ཀྱིས་མ་རྙེད་པར་ཕྱིར་ལོག་པ་ཤེས་ནས་ཚུར་བྱོན། ཇོ་ཤཱཀ་རྣམས་ལ་ཕྱག་
དང་བསྐོར་བ་རྒྱ་ཆེན་མཛད། དེར་གཙང་དུ་བྱོན་པས་ཞ་ལུར་འཇམ་མགོན་བླ་
མ་ཡབ་སྲས་ཀྱིས་གྲུབ་ཆེན་ཁྱུང་པོ་ལྷས་པ་ལ་རྒྱུད་སྡེ་བཞིའི་དབང་གི་ཆུ་བོ་་་་་་
གསོལ་བ་དང་དུས་འཛོམ། ཁྱད་པར་ཚེས་གསུམ་གྱི་སྐབས། སྒྱུ་འཕྲུལ་དྲ་བའི་
དབང་དང་མགོན་པོ་བར་ཆད་ཀུན་སེལ་གྱི་རྗེས་གནང་གཉིས་བྱེད་རྒྱུས་ཚེས་་་་་
གཉིས་ཀྱི་དགུང་མོ་ལ་སླེབས་པས། རྗེས་ཀྱང་འོ་ལེགས་སོ་ཁྱད་པར་ཐོས་བསམ་
ལ་བརྩོན་པར་གྱིས་ཤིག དོན་ཆེན་པོ་འགྲུབ་གསུངས། དེ་ནུབ་རང་ནས་རྗེའི་
138



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
དྲུང་དུ་འཇམ་དབྱངས་ཀྱི་བྱིན་རླབས་ཞུས་ནས། དངུལ་གྱི་མཎྜལ། དུང་ལེགས་
པ་ཆ། གོས་ཆེན་སེར་བོ་དང་དམར་པོ་སོགས་ཀྱི་འབུལ་བ་མཛད་པས། ཁྱོད་ཀྱི་
རྟེན་འབྲེལ་དེ་ཤིན་ཏུ་ལེགས། ཤར་ཕྱོགས་ཀྱི་བསྟན་པ་བདག་གིར་བྱས་ནས་
འགྲོ་བ་དབང་དུ་འདུ་ཞིང་བསྟན་པ་རྒྱས། ། སྙན་གྲགས་ཁྱབ་པ་འོང་གི་སང་
གསང་འདུས་སྒྱུ་འཕྲུལ་དྲ་བའི་དབང་གི་སྟ་གོན་ལ་འདུག་གསུངས་ནས་གྲལ་དུ་་་
ཁྲིད་པས། དེར་བླ་མ་ཁྱུང་ལྷས་པ་ལའང་རྡོར་དྲིལ་དང་། དུང་སེར་རྣམས་ཕུལ་
བ་ལགས་སོ། །ཁྱོད་ཀྱིས་སྐྱེ་བའི་སྒྱུ་འཕྲུལ་མང་པོ་རྟེན་ཏུ་གྱུར་པའི་རང་ཡུལ་
ཕྱོགས་ནས་བསྟན་པའི་རྒྱལ་མཚན་འཛིན་ནུས་པ་འདྲ། མདང་རྨི་ལམ་ཡང་
བཟང་གསུངས། སང་ནས་བཟུང་རྒྱུད་སྡེ་བཅུ་དྲུག་དང་རྗེས་གནང་ལུང་དེ་
རྣམས་ཀུན་ལ་དཔོན་སློབ་ཅིག་ཆར་དུ་ཉན་ཆོག་པ་བྱུང་བས་རྟེན་འབྲེལ་ཐམས་་་
ཅད་ལྷུན་གྱིས་གྲུབ། དེ་སྐབས་གཙང་ནས་སྟོད་ལུང་བར་དུ་བླ་མའི་ཕྱག་ཕྱི་
མཛད། ཐུགས་རྗེ་ཆེན་པོ་དང་འཇམ་དབྱངས་ཀྱི་སྐོར་མང་པོ་གསང་བདག་
སོགས་མང་པོའི་རྗེས་གནང་ཞུས། བྱམས་ཆེན་ཆོས་སྡེ་ལྔའི་དཔེ་ཞིག་གནང་ནས་
ཁྱོད་ཀྱིས་འདི་ལ་བརྩོན་ཅིག་མེད་དུ་མི་རུང་བའི་ཆོས་འདི་ཡིན་གསུངས་པས།
གཟིགས་རྟོག་མཛད་པས་ཤིན་ཏུ་གོ་བ་ཆགས་པ་བྱུང༌། དེ་ལྟར་རང་ཡུལ་ནས་
འདི་བར་ལོ་བཞི་ཙམ་སོང་བར་མཛད། སྔགས་ཀྱི་ཆོས་མང་པོ་ལ་གཟིགས་རྟོག་
མཛད། རབ་ཏུ་མ་བྱུང་བ་རྗེ་ཉིད་ལ་ཞུས་པས་རྗེ་ཞལ་སྔ་ནས་དང་། ཚ་ཁོ་
དབོན་པོ་ངག་དབང་གྲགས་པ། རྟོགས་ལྡན་འཇམ་དཔལ་རྒྱ་མཚོ། འཇམ་
དཀར་བ་དཔལ་ལྡན་བཟང་པོ། གནས་བརྟན་རིན་ཆེན་རྒྱལ་མཚན་པ་སོགས་ཀྱི་
སྤྱན་སྔར་རབ་ཏུ་བྱུང་བས། དགེ་འདུན་རྒྱལ་མཚན་དཔལ་བཟང་པོ་གསོལ་ཏེ་
བསླབ་པ་གསུམ་གྱི་ཡོན་ཏན་གྱིས་ཐུགས་རྒྱུད་ཉེ་བར་གཏམས་པར་གྱུར་ཏོ། །དེ་
ནས་ལོ་དེའི་དབྱར་དགུན་སྟོན་དཔྱིད་རྣམས་སུ་ཤེར་ཕྱིན་རྣམས་ལ་ཞིབ་ཏུ་་་་་་
139



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དཔྱད། བསྙེན་བསྒྲུབས་ཀྱང་མང་པོ་མཛད། དེ་ནས་བྱ་ལོ( སྤྱི་ལོ ༡༣༩ ༣） ལ་རྒྱ་
སོག་ཕུར་རྗེ་རིན་པོ་ཆེ་དཔོན་སློབ་བཞུགས་པའི་དྲུང་དེར་བྱོན། བསྙེན་རྫོགས་
ཀྱི་དངོས་པོར་བཞེས། དཔྱིད་ཁར་རྗེ་རིན་པོ་ཆེ་དཔོན་སློབ་ཀྱིས་རྫིངས་ཕྱིའི་
གཙུག་ལག་ཁང་ཞིག་གསོས་མཛད་པའི་ཚེ་ཞབས་ཕྱིར་བྱོན། དཔོན་སློབ་བཅུ་
གཉིས་དང་བཅས་ཏེ་ཡོད་པས་རྗེའི་ཞབས་ཏོག་མངག་པ་ཐམས་ཅད་བསྒྲུབས།
དེ་ནས་དཔོན་སློབ་ལྷོ་བྲག་ཏུ་བྱོན་མཁན་ཆེན་ལས་ཀྱི་རྡོ་རྗེ་ལ་དགེ་འདུན་རྒྱལ་་་་
མཚན་དཔོན་གཡོག་གིས་ཕྱག་ན་རྡོ་རྗེའི་སྐོར་མང་པོ་བདེ་མཆོག་དྲིལ་བུ་པ། །
སྒྲོལ་མ་སོར་འབྲང་སོགས་ཀྱི་རྗེས་གནང་མང་པོ་དང༌། ལམ་རིམ་གྱི་ཁྲིད་ཀྱང་
ཞུས། དེའི་ཚེ་རྭ་སྒྲེང་དུ་བྱོན་བླ་མ་ལོ་ཙཱ་བ་ལ་གསང་འདུས་ཀྱི་ཁྲིད་ཞུས། རྗེ་
རིན་པོ་ཆེ་དགུན་བཞུགས་དེར་མཛད་པའི་རིང་ལ་གསང་བ་འདུས་པ་དང་བདེ་་་
མཆོག་ཀྱེ་རྡོར་གཤེད་སྐོར་སོགས་རྒྱུད་སྡེ་མང་པོའི་དབང་ཁྲིད་ལུང་བསྐྱེད་རྫོགས་
མང་པོའི་གཟབ་བཤད་གནང་བ་རྣམས་ཇི་བཞིན་ཐུགས་ལ་འཁྲུངས། ཁྱད་པར་
ཚ་ཁོ་དབོན་པོ། རོང་བོ་ལྕེ་ནག རོང་བོ་བསོད་ནམས་ཤེས་རབ་རྣམས་ལ་གསང་
འདུས་ཀྱི་སྐོར་གཤེད་སྐོར་རྣམས་ལ་ནན་ཏན་གྱིས་ཤིག་ཅེས་ཡང་ཡང་གདམས།
ལྕེ་ནག་པ་རང་ལ་སྔར་གྱི་དེ་རྣམས་ཀྱི་སྟེང་དུ་བདེ་མཆོག་གི་རིམ་ལྔ་ལ་ལྷག་པར་
འཁྲིད་མཛད་ནས་སྒོམས་ཤིག་གསུངས། དེར་རོང་བོ་ལྕེ་ནག་པས་ཀྱང་རྭ་སྒྲེང་
དུ་ཟླ་བ་དྲུག་འོད་དེ་གུང་རྒྱལ་གྱི་ཞོལ་དུ་ཟླ་བ་དྲུག་ཏུ་བསྒྲུབ་པ་ལ་བརྩོན་པར་་་་་
མཛད། དེ་སྐབས་གསང་འདུས་མི་བསྐྱོད་རྡོ་རྗེ་འཇིགས་བྱེད། གསང་བདག་
འཁོར་ལོ་ཆེན་པོ་དང་། ཨ་ཙརྱ་བདེ་མཆོག་རྣམས་ཡང་ཡང་ཞལ་གཟིགས། དེ་
སྐབས་ཆོས་སྐྱོང་གུར་ཞལ་གྱི་བསྙེན་བསྒྲུབ་ཅུང་ཟད་ཀྱང་མ་མཛད་མོད། རྨི་
ལམ་དང་ཉམས་ཀུན་ལ་ཡང་ཡང་བྱུང་བས། རྗེ་རིན་པོ་ཆེ་བྱང་ཆུབ་ལུང་དུ་
བཞུགས་པའི་དྲུང་དུ་བྱོན། རྒྱུ་མཚན་ཞུས་པས། མཁས་གྲུབ་དགེ་ལེགས་དཔལ་
140



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བ་ལ་ཞལ་ཏ་གནང་ནས། གུར་ཞལ་གཉིས་དང་བེར་ཡི་དམ་རྡོ་རྗེ་གཞོན་ནུ་
རྣམས་ཀྱི་དབང་རྗེས་གནང་ལུང་ཁྲིད་མན་ངག་ཐམས་ཅད་ཡོངས་སུ་རྫོགས་པར་
ཞུས། རྗེ་རང་ཉིད་ཀྱི་མགོན་པོ་གུར་ལྷ་བཅུ་གཉིས་ཀྱི་རྗེས་གནང་དང་བཀའ་
གཏད་གདོང་བཞིའི་རྗེས་གནང་དང་བྲམ་ཟེའི་སྔགས་གཏད་མཛད་དེ་བཀའ་་་་
བསྒོས་པས། ཀུན་གྱིས་ཐོས་པར་ནམ་མཁའ་ནས་མི་རྐང་གི་སྒྲ་ཡུན་རིང་བྱུང་ངོ་།།
རྗེ་རིན་པོ་ཆེ་སེ་རར་བཞུགས་དུས་གསང་སྔགས་ལམ་རིམ། རྩ་ཤེས་དྲང་ངེས་
རྣམ་འབྱེད། བཞི་བརྒྱ་པ། རྩ་ལྟུང་དང་བླ་མ་ལྔ་བཅུ་པ་སོགས་ཀྱི་བཤད་པ་
མཛད་པ་རྣམས་ཐུགས་ལ་ངེས་པར་གྱུར། དེ་ནས་ལོ་གཉིས་དང་ཟླ་བ་དྲུག་ཏུ་རྗེ་
རིན་པོ་ཆེ་དང༌། མཁས་གྲུབ་དགེ་ལེགས་དཔལ་བ་གཉིས་ཀྱི་དྲུང་དུ་མདོ་སྔགས་
ཀྱི་ཆོས་མང་པོ་ཞུས་ཤིང་ཉམས་སུ་བསྟར། སྐབས་ཤིག་ང་ནི་དབེན་པར་སོང་སྟེ་
བསྒྲུབ་པ་བྱས་ན་ལེགས་སམ་སྙམ་པ་ཐུགས་ལ་ཤར་བ་ན། ཐུབ་པ་སྤྱན་རས་
གཟིགས་སྒྲོལ་མ་འཇམ་དབྱངས་རྣམས་ཞལ་གཟིགས། དེ་སྐབས་བསྟན་པའི་
བདག་པོའི་ཞལ་ནས། སྙིགས་དུས་དམུ་རྒོད་འགྲོ་བ་འདུལ་བ་ལ། །དབེན་པས་
འགྲོ་ཕན་ཆེན་པོ་ག་ལ་འབྱུང༌། །བཀའ་གནད་མང་པོ་ད་དུང་བརྩོན་ཏེ་དཔྱོད། །
བཤེས་གཉེན་བསྟེན་ཅིང་ཟབ་མོ་གནད་ཤེས་སོ། །མན་ངག་ཀུན་ལ་སྒྲོ་འདོགས་
བཅད་ན་བདེ། །སྔོན་གྱི་དམ་བཅའ་ཉམས་ན་མི་རུང་ངོ༌། །གསུངས། སང་རྗེའི་
དྲུང་དུ་ཕྱིན་པ་ན་རྗེས་ཞལ་འཛུམ་སྟེ། དོ་ཞག་ཐོས་པ་འདྲ་ཡོད་དམ་གསུངས།
འཇིགས་ཆུམ་པ་དང་བཅས་བྱུང་ཞུས་པས། འོ་ན་ད་དུང་གདམས་པ་ཞུན་ཐར་
ལོ་གཉིས་སུ་ཆོད་ཅིག །དེ་ནས་གཏེར་ཆེན་པོ་འདོན་རྒྱུ་ཡོད་གྱིས་གསུངས། དེ་
ཉིན་འཇམ་དབྱངས་ཨ་ར་པ་ཙ་ན་རྗེ་བཙུན་རང་གིས་གནང་བའི་ཆིག་བརྒྱུད་་་་
ཅིག་དང་ཐུགས་རྗེ་ཆེན་པོ་ལྷ་ལྔའི་རྗེས་གནང་ཞིག་མ་ཞུས་པར་བསྩལ། དགུང་
ལོ་སོ་དྲུག་པ་ས་བྱིར( སྤྱི་ལོ༡༤༠༨) ཡེར་བའི་བྲག་ལ་མཇལ་བས་ཐུགས་རྗེ་ཆེན་
141



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པོ་སྐུ་ཤེས་པ་དང་མི་ཤེས་པ་མང་པོས་ནམ་མཁའི་ཁམས་ཐམས་ཅད་གང་བ་་་་་
གཟིགས། དབུས་ཀྱི་ཐུགས་རྗེ་ཆེན་པོའི་མདུན་དུ་རྟ་མགྲིན་བཞུགས་པས།
མཐའ་འཁོབ་ལོག་འདྲེན་འདུལ་བ་ལ། །དབང་ཆེན་བདག་ལ་གསོལ་བ་ཐོབ། །
སྣང་སྲིད་དབང་དུ་འདུ་བ་དང་། །ལས་བཞི་མ་ལུས་འགྲུབ་པར་འགྱུར།
གསུངས། ཐུགས་རྗེ་ཆེན་པོས་རྟ་མགྲིན་གྱི་དབང་བསྐུར་བྱིན་གྱིས་བརླབས་པའི་
གཟིགས་སྣང་ཁྱད་པར་ཅན་བྱུང་ངོ༌། །ལོ་དེར་རང་ཡུལ་ནས་ཡབ་འདས། ཡུམ་
གྱི་སྐྱེས་མང་པོ་དང་བཅས་འགྲུལ་བ་བྱུང༌། དེའི་ནང་ནས་སྔོན་གྱི་ཆུང་གྲོགས་
ཀུན་བཟང་ཞེས་པ་དང༌། ཆོས་སྐྱབས་ཟེར་བ་གཉིས་བྱུང་བས་མཁས་གྲུབ་དགེ་
ལེགས་དཔལ་བའི་དྲུང་དུ་རབ་ཏུ་བྱུང་བས། ཀུན་བཟང་སེང་གེ་དང་། ཆོས་ཀྱི་
སེང་གེར་མཚན་བཏགས། གཉིས་ཀ་རོང་བོ་ལྕེ་ནག་པའི་སློབ་མར་གྱུར། འདི་
སྐབས་ནས་རང་ཡུལ་རྒྱལ་མོ་རོང་ནས་རྗེ་བདག་ཉིད་ཆེན་པོའི་སྙན་པ་གསན་་་་
ནས་དབུས་ཕྱོགས་སུ་རབ་ཏུ་བྱུང་བའང་སུམ་ཅུ་ལྷག་ཙམ་བྱུང་བས། དེ་ཐམས་
ཅད་ཀྱང་རོང་བོ་ལྕེ་ནག་པ་རང་ལ་བརྟེན་པའི་སློབ་མ་སེམས་མཐུན་རྐྱང་དུ་བྱུང་
བས་ཁོང་དཔོན་སློབ་སོ་དྲུག་ཙམ་ཡོད་དོ། །དེར་དགུང་ལོ་སོ་དྲུག་པར་རྗེ་བདག་
ཉིད་ཆེན་པོས་གངས་ལྗོངས་བསྟན་པའི་རི་མོ་གསལ་བར་གསོས་ནས་དཔྱད་་་་་་
གསུམ་རྣམ་པར་དག་པའི་མདོ་སྔགས་ཀྱི་རྩིབས་སྟོང་རྣམ་པར་བཀྲ་བའི་འཁོར་་་་་
ལོས་མ་ལུས་པའི་འགྲོ་བ་ཐམས་ཅད་བདེ་སྐྱིད་སྒེག་མོའི་མགུལ་བར་སྐུ་གསུམ་གྱི་་
སེ་མོ་དོས་སྤུད་པར་མཛད་པས་ལེགས་ཚོགས་ལྷུན་གྱིས་གྲུབ་པའི་ཐུགས་འདུན་་་་
རྒྱ་ཆེར་བཏང་ནས། སྨོན་ལམ་ཆེན་པོ་གསར་འཛུགས་མཛད་པའི་ཚེ་རྗེ་རིན་པོ་
ཆེའི་ཐུགས་དགོངས་ཇི་བཞིན་བསྒྲུབ་པའི་དོ་དམ་མཛད། ཁྱད་པར་དེ་སྐབས་ལྷ་
རྣམས་ལ་ཚོན་གཏོང་བའི་ཚེ་དོ་དམ་རྣམས་བླ་མ་འདི་པས་མཛད། བསྟན་པ་
དང་སེམས་ཅན་གྱི་དོན་ལ་དམིགས་པའི་བསྔོ་སྨོན་རྣམ་པར་དག་པ་མཛད་དོ། །
142



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ལོ་འདིའི་ནང་དུ་རྗེ་རིན་པོ་ཆེས་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་་་་
གླིང་འདེབས་པར་མཛད་པའི་ཚེ། མཁན་ཆེན་ཕྱག་རྡོར་པའི་དྲུང་དུ་ཐུགས་དམ་
བརྟོགས་པ་ཞུ་བར་རྗེ་རིན་པོ་ཆེས་བླ་མ་འདི་པ་མངག་པས། ཕྱག་རྡོར་བས། ལྕེ་
ནག་པ་ཁྱོད་ཀྱིས་ཀྱང་ལོ་གཅིག་ཏུ་བླ་མའི་ཐུགས་བཞེད་བསྒྲུབས། མན་ངག་
ལོང་ལ་ཤར་རྒྱལ་མོ་རོང་གི་འགྲོ་བ་འདུལ་བའི་དུས་བབ་ཀྱི་ཤེས་པར་གྱིས་ཤིག་་་་
གསུངས། ཡང་འདི་སྐད་ཀྱང་བཀའ་ཕེབས་པ། ཐུགས་རྗེ་ཆེན་པོ་སྤྲུལ་པའི་སྐུ། །
རོང་ཆེན་ལྕེ་ནག་མཁས་དབང་ཁྱོད། །མདོ་རྒྱུད་ཟབ་གནད་ཆོས་ཀུན་སློབ། །
རང་ལོ་སོ་བརྒྱད་ལོན་པའི་ཚེ། །རང་ཡུལ་རྒྱལ་མོ་རོང་གི་ཆ། བྲག་རི་གཅན་
ཟན་མཆེ་བ་འདྲ། །ནགས་སྤང་འབྲོང་གི་རྭ་ཅོའི་དབྱིབས། །གངས་ཀྱི་རྩེ་ལ་བྲག་
གི་མཐའ། །མགོན་པོ་གུར་གྱི་བླ་རིའི་མདུན། །འཇམ་འབྱངས་རལ་གྲིས་མཚན་
པའི་ལྟེ། །གླང་ཆེན་ས་སྲུངས་གདོང་གི་དབུས། །ཐུགས་རྗེ་ཆེན་པོའི་འགྲུབ་
གནས་ཡོད། །རིགས་གསུམ་མགོན་པོས་བྱིན་གྱིས་བརླབས། །སྔོན་ཚེ་ཁྲི་སྲོང་ལྡེ་
བཙན་གྱི། །བློན་པོ་ཁ་ཆེ་སྐྱེས་བཟང་ཡུལ། །སློབ་དཔོན་པདྨས་བྱིན་གྱིས་
བརླབས། །དེ་ནི་ཁྱོད་ཀྱི་འདུལ་ཞིང་སྟེ། །དབང་གི་ཟླ་གམ་ལུང་བ་ནས། །ཆོས་
སྡེ་ཆེན་པོ་འབྱུང་འགྱུར་གྱིས། །ཞུམ་པ་མ་བྱེད་སྤྲོ་བར་སྐྱེད། །འགྲོ་དོན་རྒྱ་ཆེར་
དེ་ན་ཡོད། །ནག་པོ་ཆེན་པོ་དངོས་སུ་འབྱོན། །མངོན་སྤྱོད་ལས་ལ་ཐོགས་པ་མེད།
སྣ་ཚོགས་སྐྱེ་བ་བཅུ་གསུམ་གྱིས། །དབང་ཕྱོགས་འགྲོ་བའི་ཁ་ལོ་བསྒྱུར། །བསྟན་
པ་རིམ་གྱིས་དར་ཞིང་རྒྱས། །ཞེས་གསུངས་ནས་མཁན་ཆེན་རང་ཉིད་ཀྱི་ཕྱག་
དྲིལ། ལྕགས་ཀྱི་རྡོ་རྗེ། ཕྱག་ན་རྡོ་རྗེའི་སྐུ་ཐང་རྣམས་བསྩལ་ཞིང་ལུང་བསྟན་
མཛད་དོ། །དེ་ནས་ལྕེ་ནག་པ་རྗེའི་དྲུང་དུ་བྱོན། ཟབ་པ་རྒྱ་ཆེན་པོའི་ཆོས་རྣམས་
ལ་ཞུན་ཐར་བཅད། འབྲོག་རི་བོ་ཆེ་བཞེངས་པའི་ལྷ་ཁང་གི་ལག་གི་བླའི་དོ་དམ་
མཛད། ཁྱད་པར་རྗེ་རང་གིས་གསུངས་པའི་ཆོས་རྣམས་ཀྱི་ལུང་ཁྲིད་མན་ངག་
143



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཐམས་ཅད་ལ་མི་འཇིགས་པའི་སྤོབས་པ་ཐོབ། དེ་ནས་ལྕེ་ནག་པ་དཔོན་སློབ་ལྷ་
སར་བྱོན། རང་བྱོན་ལྔ་ལྡན་གྱི་དྲུང་དུ་ཟླ་བ་གསུམ་སྨྱུང་གནས་ཁོ་ན་ལ་བརྩོན་
པས་བསྟན་པ་དང་སེམས་ཅན་གྱི་དོན་ལ་དམིགས་པས་ཐུགས་འདུན་རྣམ་དག་་་
མཛད་པས། ལུང་བསྟན་ཞལ་གཟིགས་སོགས་ཀྱང་མཐའ་ཡས་པ་བྱུང་། ཁྱད་
པར་རྗེ་རང་གིས་གནང་བའི་འཇམ་དབྱངས་ཞག་བདུན་བསྒྲུབས་པས། ཞལ་
གཟིགས་ལུང་བསྟན་ཐུགས་ཀར་ཐིམ་པས་དེ་ཕྱིན་ཆད་ནས་གསུང་རབ་དགོངས་་
འགྲེལ་དང་བཅས་པར་སྒྲོ་འདོགས་མ་ལུས་པར་ནི་ཆོད། མངོན་པར་ཤེས་པ་
སོགས་ཡོན་ཏན་ཐམས་ཅད་ལ་དབང་བསྒྱུར་ཏོ། །དེ་ནས་སྟག་གི( སྤྱི་
ལོ ༡༤༡༠) ལོ་མཇུག་ཏུ་བསམ་ཡས་མཆིམས་ཕུ་སོགས་སུ་བྱོན་ནས་ཚུར་འཁོར་་
བ་དང་སྐབས་ཤིག་རྗེ་རིན་པོ་ཆེ་ལ་རྗེ་བཙུན་འཇམ་དབྱངས་ཀྱི་བཀས་བསྐུལ།
རང་ཉིད་ཀྱིས་ཀྱང་དགོངས་པར་བབ་པ་དང་མཐུན་པར་སློབ་མ་རྣམས་ལ་་་་་་་
དཔལ་རྡོ་རྗེ་འཇིགས་བྱེད་ཀྱི་དབང་གནང་ནས་དེའི་གྲལ་དུ་འོ་རོང་བོ་དགེ་་་་་་
འདུན་པ་ཞེས་འབོད་པ་གནང་ནས། ཁྱོད་མདོ་སྨད་རྒྱལ་མོ་རོང་དུ་བསྟན་པའི་
བ་དན་འཛུགས་ཕྱིར་སོང་ན་ལེགས་པར་འདུག་པས། དེའི་དུས་ལ་བབ་པར་
ཤེས་པར་གྱིས་ཤིག གསུངས་པ་དང༌། བླ་མ་རྗེ་ལགས་བདག་གིས་མཐའ་འཁོབ་
ཀྱི་འགྲོ་བ་འདུལ་བའི་ནུས་པ་མེད། དེ་བས་འཚོའི་བར་དུ་བླ་མ་རིན་པོ་ཆེ་ཉིད་
ལ་བརྟེན་ནས་ཞབས་ཏོག་བསྒྲུབ་པར་བྱ་ལགས་ཞུས་པས། འོ་ཞབས་ཏོག་བྱ་བ་
བསྟན་པ་དང་། སེམས་ཅན་གྱི་དོན་ལས་ལྷག་པ་མེད་པས་ལོ་རྗེས་མ་འདིར་ཅིས་
ཀྱང་སོང་ཞིག་གསུངས། དེས་སྔར་ནས་ཡི་དམ་དང་བླ་མ་མང་པོས་གསུང་ཡོད་
པ་དང༌། འཕྲལ་རྗེའི་གསུང་བསླུ་བ་མེད་པ་བྱུང་བས་ཕྱག་འཚལ་ནས་གསུང་
རིན་པོ་ཆེ་གང་ནུས་བསྒྲུབ་ཞུས་པ་དང༌། དེར་འཁོད་ཀྱི་སློབ་མ་མཁས་ཤིང་གྲུབ་
པ་བརྙེས་པ་ཐམས་ཅད་ཀྱི་ཞལ་རོང་བོ་ལྕེ་ནག་པར་རུབ་ཀྱིས་གཟིགས་པས་དོན་་
144



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ལ་དཔོན་སློབ་ཀུན་གྱིས་ཐུགས་གཅིག་གིས་བསྐུལ་བར་ངེས་སོ། །སྤྱིར་འཇམ་
དབྱངས་མིའི་གར་མཁན་ཡོངས་རྫོགས་བསྟན་པའི་མངའ་བདག་རྗེ་རིན་པོ་ཆེ་་་་
འདི་ཉིད་ལ་འཁོར་བྱང་སེམས་ཤ་སྟག་བཞི་བརྒྱ་བྱུང་བར་གྲགས་ཤིང་། རྒྱལ་
ཚབ་རྗེ་དང་འདུལ་འཛིན་གྲགས་པ་རྒྱལ་མཚན་གཉིས་སྲས་ཀྱི་ཐུ་བོ་གཉིས་ཡིན་་་
ལ། ཐུགས་སྲས་དགེ་ལེགས་དཔལ་བཟང༌། རྟོགས་ལྡན་འཇམ་དཀར་བ། བྱང་
ཆུབ་སེང་གེ རིན་ཆེན་རྒྱལ་མཚན། བཟང་སྐྱོང་། འཇམ་དཔལ་རྒྱ་མཚོ། ཤེས་
རབ་གྲགས་པ། དགེ་བཤེས་དཔལ་སྐྱོང་བ་སོགས་དག་པ་རྣམ་བརྒྱད། ཚ་ཁོ་ངག་
དབང་གྲགས་པ། གྲགས་པ་བློ་གྲོས། ལྡོང་སྟོན་ཛྷན་ཤི། དགེ་བཤེས་ཤ་སྟོན་ནི་
སྲས་སྔ་ཚར་བཞི། ཞ་ལུ་ལེགས་པ་རྒྱལ་མཚན། རྗེ་བློ་གྲོས་ཆོས་སྐྱོང་། བ་སོ་ཆོས་
ཀྱི་རྒྱལ་མཚན་ཏེ་སྲས་ཆེན་པོ་བདུན་སོགས་འཕགས་ཆེན་མཐའ་ཡས་པ་བྱུང་་་་་་
བའི་ནང་ཚན་རོང་བོ་ལྕེ་ནག་པ་ནི་བསྟན་པ་ཕྱོགས་མཐར་སྐྱོང་བའི་དར་ཆེན་་་་་
བདུན་གྱི་ནང་ཚན་མདོ་རོང་གི་མཁས་པ་བཞིའི་ཡ་གྱལ་དཔལ་ཐུགས་རྗེ་ཆེན་་་་་
པོའི་ཡེ་ཤེས་སྤྲུལ་པའི་རང་གཟུགས་ཡིན་ཕྱིར། རྒྱལ་བ་བཙོང་ཁ་པ་ཆེན་པོས་
ཀྱང་དེ་ལྟར་དགོངས་ནས་ལྕགས་ཡོས( སྤྱི་ལོ ༡༤༡༡) ཟླ་བ་དང་པོའི་ཚེས་་་་་་་
གསུམ་གྱི་ནངས་པར་རོང་བོ་ལྕེ་ནག་པ་རང་ཉིད་སྐུ་མདུན་དུ་ཤོག་གསུངས།
ནང་དུ་བྱོན་ནས་མཁས་གྲུབ་དགེ་ལེགས་དཔལ་བཟང་བ་དང་གཉིས་ལས་སུ་མི་
འདུག་པར་དབེན་པའི་སྐབས་རྗེའི་ཞལ་ནས། འོ་ཁ་སང་ནས་སྨྲས་པ་བཞིན་
ཁྱོད་རྒྱལ་མོ་རོང་དུ་སོང་ནས་ཚ་ཁོ་དབོན་པོ་དང་ཁྱེད་གཉིས་ཀྱིས་བསྟན་པ་རིན་
པོ་ཆེ་ཉི་མ་ཤར་བ་ལྟར་བྱེད་ནུས་ཤིང་། ཁྱོད་སྔོན་ཚེ་རབས་མང་པོ་ནས་མཐའ་
འཁོབ་འདུལ་དཀའ་བ་ཐམས་ཅད་དུ་འགྲོ་དོན་བྱེད་པའི་སྨོན་ལམ་ཐེབས་པ་་་་་་
ཡིན་པས། ཁྱོད་ཀྱི་ཡི་དམ་གསང་བདེ་འཇིགས་གསུམ་དང་ཁྱད་པར་རྡོ་རྗེ་
འཇིགས་བྱེད་ལ་གྱིས། ཆོས་སྐྱོང་མགོན་པོ་གུར་ཞལ་གཉིས་དང་དམ་ཅན་ཆོས་
145



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱི་རྒྱལ་པོར་བྱས་ན་ནག་ཕྱོགས་ཀྱི་དགྲ་བགེགས་གང་གིས་ཀྱང་མི་ཚུགས་པར་་་་་
བསམ་པ་འགྲུབ་པར་ཐེ་ཚོམ་མེད་གསུངས་ཤིང་། མཁས་གྲུབ་རིན་པོ་ཆེས་ཡིག་
མཁན་མཛད་ནས་གསང་བའི་ལུང་བསྟན་གནང་བ་འདི་ལྟར། ན་མོ་མཉྫ་ན་ཐ་
ཡེ། རྩ་བ་གསུམ་པོ་དབྱེར་མེད་འདུས་པའི་ལྷ། །འཇམ་དབྱངས་ཞི་ཁྲོ་བཅས་ལ་
ཕྱག་འཚལ་ནས། །སྐྱེ་མང་སྔོན་ནས་འབྲེལ་བའི་སློབ་བུ་ལ། །ཕན་པའི་སྙིང་
གཏམ་ཐིགས་པ་ཅུང་ཟད་སྦྱིན། །བུ་ཁྱོད་འདི་ནས་ཤར་ཕྱོགས་རྒྱལ་མོ་རོང་། །རྒྱ་
བོད་ས་མཚམས་བྱིན་ཅན་འཚོལ་དུ་སོང་། །ཤར་ཕྱོགས་དུང་རིའི་ནུབ་ངོས་
དཔག་ཚད་གསུམ། །སྨོན་ཞེས་གྲགས་པའི་གནས་སྲུངས་མཐའ་རྟེན་ཡོད། །དེ་ཡི་
བྱང་ཕྱོགས་རྒྱང་གྲགས་ལྔ་ཡི་སར། །ནག་པོ་ཆེན་པོའི་བླ་རི་ནོར་བུའི་གཟུགས། །
རྒྱབ་ན་གསེར་གྱི་མཆོད་རྟེན་བང་རིམ་ཅན། །རྩེ་འཛིན་གཉན་ཞེས་བྱ་བའི་
གངས་རི་ཡོད། །གཉན་པོ་གངས་ཀྱི་རྩེ་འཛིན་ཁྱད་འཕགས་པས། །ཐུགས་རྗེ་
ཆེན་པོའི་སྤྲུལ་པ་དུས་ཀུན་འབྱུང༌། །སྨོན་པ་བྲག་གི་མཐའ་བརྟེན་བཟང་པོ་ནས།།
དཔའ་འཛངས་བསྟན་འཛིན་སྐྱེས་བུ་ཁྱད་འཕགས་ཤིང་། །སྦྱིན་བདག་སྟོབས་
ལྡན་རྒྱལ་པོས་རྟག་ཏུ་བཀུར། །གཡས་རི་སེང་གེ་གནམ་ལ་སྙེགས་པ་འདྲ། །ཚེ་
འཕེལ་ཕོ་རྒྱུད་བདེ་ཞིང་བཀྲ་ཤིས་བརྟན། །གཡོན་རི་གཡུ་འབྲུག་དར་ནག་རུ་
མཚོན་འདྲ། །སྙན་གྲགས་ཟིལ་ཆེན་མཐའ་བཞིའི་ལོངས་སྤྱོད་འདུ། །མངོན་སྤྱོད་
འཕྲིན་ལས་རྣོ་མྱུར་དགྲ་བགེགས་ཕམ། །ཤར་ལྷོ་ཁུང་དང་ནུབ་བྱང་ལྷ་ཕྲུག་
དབྱིབས། །སྟེང་འོག་དགྲ་བགེགས་དབང་འདུ་རྣམ་པར་རྒྱལ། །བྱང་ཤར་ས་
སྲུངས་དར་དཀར་བཀལ་བ་བཞིན། །ཕྱོགས་བཞི་ཁྱད་པར་དབང་ཕྱོགས་མ་ལུས་
འདུ། །དེ་འདྲའི་གནས་སུ་འགྲོ་དོན་སྐྱོང་བར་གྱིས། །གནས་ནི་གླང་ཆེན་འགྱིང་
བའི་སྣ་རྩེའི་དབུས། །ནག་པོའི་རྟེན་རྡོ་རྟེན་ཤིང་ཡ་མཚན་ཡོད། །ཤར་ནས་ནུབ་
ཏུ་ཆུ་བོ་འཁྱིལ་བ་ལ། །གསེར་ཉ་དུང་དང་བཀྲ་ཤིས་རི་མོས་མཚན། །ཤིང་སྡོང་
I སང!E RdF༡༥
༦སcསcc@vv， t+ པ་
།
146



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
དྲེས་པའི་དབུས་ན་འོད་ལྡན་གྱི། །ཤིང་གི་རྩ་བར་ནག་པོ་རྟེན་གྱིས་ཤིག །ཆུ་བོ་
ན་པོ་གཉིས་ཀྱིས་གཡོན་རྒྱབ་བསྐོར། །མདུན་དུ་འདུ་བའི་རྟེན་འབྲེལ་ཁྱད་
ར་འཕགས། །དེ་འདྲའི་གནས་སུ་གྲགས་པའི་དགོན་སྡེ་ཅན། །ལེགས་པར་
ཞེངས་ལ་བཤད་སྒྲུབ་བསྟན་པ་སྐྱོངས། །སྐྱེ་བ་བདུན་དུ་འགྲོ་དོན་མ་ལུས་པ། །
རྟུལ་ཞུགས་ཚུལ་གྱིས་ངུར་སྨྲིག་འཆང་བའི་གཟུགས། །དེ་ནས་རྒྱལ་པོ་གཟུགས་
ན་རྣམ་གསུམ་གྱིས། །དབང་ཕྱོགས་འགྲོ་ལ་གང་འཚམ་ཆོས་འཁོར་བསྐོར། །ཡི་
མ་གསང་བ་འདུས་དང་གཤིན་རྗེའི་གཤེད། །བདེ་མཆོག་རྣམ་གསུམ་ཁྱད་པར་
ཇིགས་གསང་བསྒོམ། །སྔར་ནས་རིགས་དང་སྐྱེ་བར་འགོ་བའི་ལྷ། །མགོན་པོ་
ར་དང་ལྷ་མོ་དུང་སོལ་མ། །མགོན་པོ་གདུང་བཞི་ལས་གཤིན་རྣམ་ཐོས་སྲས། །
བ་མ་ཁྱོད་ལ་ལུས་གྲིབ་བཞིན་དུ་འོང་། །གདུལ་དཀའ་ཞིང་དང་འགྲོ་བ་འདུལ་
་ནི། །བྱང་སེམས་གོ་ཆ་ཅན་གྱི་ཆོས་ཉིད་ཡིན། །གསོལ་བ་བཏབ་ན་དངོས་གྲུབ་
=ན་འབྱུང་བ། །མཚན་ལྡན་བླ་མ་ཡི་དམ་ཆོས་ཉིད་ཡིན། །དམ་ལྡན་བསྟན་དང་
སྟན་འཛིན་རྟག་སྐྱོང་བ། །བསྟན་བསྲུངས་ཆོས་སྐྱོང་རྣམས་ཀྱི་ཆོས་ཉིད་ཡིན། །
-དི་གསུམ་འཛོམ་ན་བདེ་ལེགས་ཀུན་འབྱུང་བ། །བསླུ་བ་མེད་པའི་ཆོས་ཉིད་
ཟན་ནོ་བུ། །ཞུམ་པ་མི་དགོས་རྟག་ཏུ་འབྲལ་བ་མེད། །དེ་བས་དཀའ་བ་དང་དུ་
ཟང་ལ་སོང་། །ཁྱོད་ཀྱི་བསྟན་པ་རིམ་གྱིས་དར་འགྱུར་ཞིང་། །བར་ཆད་མེད་པ་
བླ་མ་ལྷ་ཡིས་གསུངས། །ཐེ་ཚོམ་མི་འཚལ་རྟག་ཏུ་རྣམ་དཀར་བརྩོན། །བསྟན་པ་
-དི་ལ་བྱ་བ་རྣམ་དག་ཀུན། །ངག་བཞིན་བསྒྲུབ་དང་བཅུ་བཞིའི་སྐྱེ་བའི་འོག །
ཟད་བྱུང་བཀོད་པར་སྲས་ཀྱི་ཐུ་བོར་འགྱུར། །ཞིང་ཀུན་སྲུང་བྱེད་རྒྱལ་བའི་སྲས་
༤ར་ནས། །དོན་གཉིས་འགྲུབ་བོ་སྐལ་ལྡན་སྙིང་གི་བུ། །སརྦ་མངྒ་ལཾ། ཞེས་བྲིས་
ཌ་བསྩལ། དེར་རྗེ་རིན་པོ་ཆེས་འཇིགས་བྱེད་དང་། རྟ་མགྲིན་ཕྱག་རྡོར་རྣམས་
–་བྱིན་རླབས་ཀྱང་མཛད། སླར་ཡང་གུར་དང་ལྷ་མོ་གདུང་བཞི་རྣམས་ཀྱི་རྗེས་
147



q༡ {
a
ཤྭ
v
z
2. )* <
）
༡
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གནང་བཀའ་གཏད་སོགས་དྲག་ཏུ་མཛད་པས་ནག་པོ་ཆེན་པོ་གུར་ཞལ་ལྷ་མོ་་་་་
རྣམས་དངོས་སུ་བྱོན། དགྱེས་པའི་གསུང་གིས། ཀྱེ་རིགས་ཀྱི་བུ་འབྲལ་བ་མེད་ །
པར་གྲོགས་བྱེད་ཀྱི་དགའ་བ་བསྒོམ་ལ་བརྩོན་འགྲུས་སྐྱེད་ཅིག་གསུངས་སོ། །
དམ་ཅན་ཆོས་ཀྱི་རྒྱལ་པོ་ལའང་བཀའ་བསྒོས་པས་མི་འགྱུར་བའི་ཞལ་བཞེས་་་་་་
མཛད། དེ་ནས་དཔོན་སློབ་སོ་དྲུག་ཡོང་བས་ལྷ་སར་བྱོན། ཕྱག་མཆོད་མཛད་
ཅིང་གསོལ་བ་བཏབ་པས། ཐུགས་རྗེ་ཆེན་པོ་རྒྱལ་བ་སྲས་དང་བཅས་པས་
བསྐོར་བ་ནམ་མཁའི་ཁམས་གང་བ་གཟིགས་དབྱངས་གཅིག་ཏུ། སྙན་གྲགས་
འདོད་ཡོན་མ་ཞེན་པར། །མཐའ་འཁོར་ཡུལ་དུ་འགྲོ་དོན་སྐྱོངས། །འཕྲལ་ཡུན་
རང་གཞན་དོན་གཉིས་འགྲུབ། །འོ་ཅག་རྟག་ཏུ་འབྲལ་མེད་དོ། །ཞེས་གསུངས་
པའི་སྣང་བ་བྱུང་བས་ཐུགས་ཤིན་ཏུ་དགྱེས་སོ། །དེ་སླར་རི་བོ་དགེ་ལྡན་དུ་བྱོན། །
རྗེ་རིན་པོ་ཆེ་ལ་འབུལ་བ་དཔག་མེད་མཛད། རྒྱལ་ཚབ་མཁས་གྲུབ་འདུལ་
འཛིན་སོགས་ལའང་དེ་མཚུངས་འབུལ་བ་ཅུང་ཟད་རེ་མཛད་ཅིང༌། ཚོགས་
སུའང་བསྙེན་བཀུར་བས། རྗེ་རིན་པོ་ཆེ་དཔོན་སློབ་རྣམས་ཀྱིས་ཆོས་དང་ཟང་
ཟིང་གི་གནང་སྐྱེས་རྒྱ་ཆེར་མཛད། ཁྱད་པར་རྗེ་རིན་པོ་ཆེས་མགོན་པོ་གུར་གྱི་སྐུ་
སྔོན་མཁས་གྲུབ་རིན་པོ་ཆེའི་ཐུགས་རྟེན་ཁྱད་མཚར་དང་དེ་དང་གཞན་ཡང་ན་་་
བཟའ་སོགས་རྟེན་དཔག་མེད་གནང་ནས་བཀྲ་ཤིས་བརྗོད། ཆོས་སྐྱོང་ལ་བཀའ་
བསྒོས་བྱིན་རླབས་མཛད་ནས་བྱོན་ནོ། །དེ་ནས་ཚ་ཁོ་དབོན་ནི་སྟག་ལོའི( སྤྱི་
ལོ༡༤༡༠) ལོ་མགོར་རང་ཡུལ་དུ་བྱོན། རོང་བོ་ལྕེ་ནག་པ་ནི་ཡོས( སྤྱི་
ལོ༡༤༡༡）ཀྱི་དབྱར་ཟླ་ར་བ་ལ་མར་ཕེབས་པ་ཡིན་ནོ། །དེར་དགུན་ཟླ་ར་བའི་
ཚེས་བཅུ་དྲུག་ལ་རྔ་བ་ཞེས་པའི་སར་སླེབས། ཡུལ་དེ་རྩད་བཅད་པས་སྔར་གྱི་ས་
དབྱིབས་དེ་འདྲ་ནི་ཤེས་པ་སུས་ཀྱང་མི་འདུག་པས། ཡི་དམ་ཐུགས་རྗེ་ཆེན་པོའི་
ཞལ་ནས། འདི་ནས་ལྷོ་ནུབ་ཞག་གཉིས་སར། །ལུང་བསྟན་གནས་ཡོད་དེང་སང་
ས
འ
*
༢
, g
g
༥
#
༣
༢
148



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
།བོན་དང་ཁྱིམ་པ་འགའ་ཡོད་ཀྱང་། རྟེན་འབྲེལ་ཟབ་མོས་རང་གི་བྲན། །
ས་གསུངས། བཀའ་བཞིན་བྱོན་པས་ཕོ་རོག་གཉིས་ཀྱིས་སྣ་དྲངས་རང་གི་བསྟི་
ནས་ཀྱི་ཆུ་མགོར་སླེབས་པ་ན་ལམ་འཕྲང་དོག་པོ་འདྲ་བ་ཞིག་ལས་མི་འདུག
ནས་བྱོན་ཏེ་ལུང་བ་ཞིག་ཏུ་དཔོན་སློབ་སོ་དྲུག་གཡོག་མི་བདུན་ཞེ་གསུམ་པོ་་་
སྡད། ཡུལ་བདག་རྣམས་ལ་གཏོར་མ་གནང་ཞིང་ཏིང་ངེ་འཛིན་མཛད་པས་དེ་
བ་ཐོ་རངས་ཙམ་ནས་ཡུལ་སྐྱོང་བཞི་བོ་རང་རང་གི་འཁོར་དང་བཅས་ཏེ་བྱོན།
ག་སྙིང་ཕུལ། བྲན་དུ་ཁས་བླངས་ཤིང་དུང་དཀར་ཕུལ། ནམ་ལངས་ནས་
ཁོར་ཀུན་གྱིས་མ་ཚོར་བར་དུང་མང་པོའི་སྒྲ་སྒྲགས་པས་ཀུན་ཤིན་ཏུ་དགྱེས། །
ང་སང་ཡང་ལུང་བ་དེ་ལ་དུང་ཞེས་གྲགས་སོ། །དེར་ཡུལ་དེ་ཉིད་དུ་སླེབས་ཚེ་
གས་ཀྱི་ཁྲོད་ན་བོན་པོའི་སྒོམ་མཁན་འགའ་དང༌། ཉེ་འདབས་གྲོང་ཁྱིམ་ཉི་ཤུ་
མ་འདུག་པས། བོན་པོ་རྣམས་ཀྱིས་འདིར་འཁོད་མི་རུང་ཟེར་རོ། །བླ་མས་
ང་ལྷམ་དཀར་པོ་གོས་ཆེན་གྱི་རྒྱུན་དང་ལྡན་པ་ཞིག་དང་དྲེའུ་ཞིག་སྐྱེས་སུ་་་་་
ནང་བས། རེ་ཞིག་དེ་རྣམས་ནི་བླངས་པས་སྟོན་མོ་ཅུང་ཟད་དང༌། གོས་ཆེན་
ན་པོའི་གདན་ཞིག་ཕུལ་བས་རྟེན་འབྲེལ་ཤིན་ཏུ་ལེགས་སོ། །དེར་ལུང་བསྟན་
འེ་གནས་ཀྱི་གཡོན་ཟུར་དུ་དཔོན་སློབ་རྣམས་བཞུགས་པས། ནག་པོ་ཆེན་པོའི་
སྲུང་གིས་རེ་ཞིག་འདིར་ཁང་བུ་བརྩིགས་ཏེ་བསྒྲུབ་ན་བོན་པོའི་ས་དགྲ་སྙིང་་་་་
རྗེས་པ་ཡིན་པས། འོང་གསུངས་པ་ལྟར་ཁང་ཆུང་བརྩིགས་ཏེ་བསྒྲུབ་པ་མཛད་
ས། ནག་པོ་ཆེན་པོའི་ཆོ་འཕྲུལ་གྱིས་བོན་པོ་རྣམས་དང་གྲོང་བ་རྣམས་འཐབ་
ཆེན་པོ་བྱུང་སྟེ། གྲོང་པ་རྣམས་ཀྱིས་བོན་པོ་རྣམས་བསྐྲད་པས། བོན་པོ་
མས་ཀྱིས་གྲོང་པ་ལ་མི་དགའ་བས་རང་རང་གི་ཁྱིམ་རྣམས་བླ་མ་ལ་འབུལ་ནས་
ང་ངོ༌། །དེར་གྲོང་མི་རྣམས་ཀྱང་བླ་མ་ལ་ཤིན་ཏུ་གུས་པས། ཟླ་བ་གསུམ་ཙམ་
ས་དབང་དུ་གྱུར་ཏེ་ཀུན་གྱིས་བཀུར་པར་གྱུར་ཏོ། །དེར་གྲོང་མི་རྣམས་ཀྱིས་བླ་
149



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མར་བཀུར་གཙུག་ལག་ཁང་བཞེངས་པར་གསོལ་བ་བཏབ། དེ་ཐམས་ཅད་ཀྱིས་
ལས་གྲོགས་བྲན་བཞིན་བྱས། སྨད་རང་ཡུལ་ཕྱོགས་ནས་ཀྱང་སྐྱེ་བོ་མང་པོ་
འབྱུང་འགྱུར་གསུངས་པས་ཀུན་ཡིད་ཆེས་ནས་ཐམས་ཅད་བླ་མ་དུས་གསུམ་་་་་་་
མཁྱེན་པ་ཞེས་ཟེར་ཞིང་། གང་གསུང་ལས་མི་འདའ་བར་ནོད་པས། ཆུ་
འབྲུག( སྤྱི་ལོ༡༤༡༢) ཟླ་བ་བཞི་པའི་ཚེས་གཅིག་ལ་དཔལ་འགྱུར་མེད་ཀཱ་ལ་་་་་
རའི་དགོན་གནས་བཀྲ་ཤིས་ལྷུན་གྱིས་གྲུབ་པའི་གཙུག་ལག་ཁང་གི་རྨང་གཞི་་་་་་
འདིངས་པའི་ཚེ་ཕྱོགས་ཕྱོགས་ནས་གཞི་བདག་ལྷ་ཀླུ་རྣམས་ཀྱིས་ཤིང་རྡོ་སོགས་་་་
མི་མངོན་པར་བསྐྱལ་བ་མཐའ་ཡས། དེའི་ཚེ་བླ་མ་ཉིད་ཀྱིས་གདོང་བཞི་བའི་
སྒྲུབ་པ་མཛད། མགོན་པོ་གཉིས་ཀྱི་ལས་ཚོགས་ལ་བརྟེན་ནས་མི་མིན་རྣམས་
དམ་ལ་བཏགས་ཤིང་བྲན་དུ་ཁོལ་བས། མཚན་མོ་ལས་ལྷག་པར་འགྲུབ་ཅིང་
ཉིན་མོ་མི་རྣམས་ཀྱང་ལས་ལ་ངལ་བ་མེད་ཅིང་ཡིད་མཐུན་པ་སོགས་ཡ་མཚན་་་་་
རྒྱུན་མི་འཆད་པར་བྱུང་། དེར་གནས་ཀྱི་ཉེ་འདབས་ན་ཤུག་པ་དང་ཤིང་སྡོང་ལྔ་
བཅུ་ཙམ་ཡོད་པ་རྣམས་ནི་བླངས། དེ་རྣམས་ཀྱི་དབུས་ན་ཤུག་པའི་དབྱིབས་
ཅན་ཡིན་པ་ངོ་མི་ཤེས་པའི་ཤིང་ཤིན་ཏུ་སྲ་བ་འོད་ཟེར་འཕྲོ་བ་སྔར་ནས་དེའི་རྩ་
བར་ཀུ་ཅོ་སོགས་བྱས་ཚེ་སེར་དྲག་སོགས་འཚུབ་འགྱུར་སྟོན་པ་ཞིག་ཡོད་པ་དེ་་་་
ཉིད་ཀྱི་རྩ་བར་བླ་མ་བྱོན་པ་ན། ནག་པོ་ཆེན་པོའི་རྡོ་སྐུ་དང་། དེའི་འོག་ན་དུས་
མཐར་ཕ་རོལ་གྱི་དམག་དཔུང་བཟློག་བྱེད་རྡོ་གཏོར་ཡ་མཚན་ཅན་གསུམ་རྣམས་
རྙེད་པས། ཀུན་གྱིས་ངོ་མཚར། དེ་སྐབས་ཀྱང་རེས་འབྲུག་དང་སེ་ར་ཆོལ། རེས་
འཇའ་ཚོན་རྣམ་པར་འཁྲིགས་པ་སོགས་བྱུང་ངོ༌། །དེ་སྐབས་ཤིང་སྡོང་དེ་ཉིད་ཀྱི་
རྩ་བར་བླ་མས་མཆོད་གཏོར་ཕུལ་ནས། མཐོ་བཅུ་གཉིས་ཀྱི་ཚད་དུ་སྟ་རེས་
བླངས་པས་བཅད་མཚམས་ནས་འཇའ་ཚོན་གྱི་དྲ་བ་དང་རྡོ་རྗེའི་རི་མོ་བྱུང་བས་
དེ་ཉིད་མགོན་པོའི་སྲོག་ཤིང་རང་བྱུང་དུ་བྱས་ནས་སྐུ་བཞེངས་པར་བཀའ་་་་
150



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
གནང་། ཆུ་བོ་གངྒའི་བྱེ་མ་དང་རྗེ་ནས་དཀྱིལ་འཁོར་གྱི་ས་ཚོན་སོགས་གཞན་
ཡང་ཨོ་རྒྱན་འཕགས་ཡུལ་ནི་པ་ལ་སོགས་ཀྱི་ས་སྣ་བྱིན་ཅན་རྣམས་ལ་གཞི་བྱས་་་
བླ་མ་རང་ཉིད་ཀྱི་ཤ་ས་ནས་སྔགས་འབུམ་ཐེར་གྱི་གཟུངས་ཆུ་སོགས་ཀྱིས་སྦྲུས་་་་
ནས་ཁང་བའི་ཐོག་གཉིས་འགྲུབ་པ་དང་། ལྷན་དུ་མགོན་སྐུ་བཞེངས་པའི་ཚེ་སྐུ་
རྐེད་ཀྱི་མཚམས་སུ་སྨན་འདམ་སླེ་བོ་གཅིག ལྷོ་བྲག་གྲུབ་ཆེན་གྱིས་གནང་བའི་
རྡོ་རྗེ། ས་སྐྱའི་རྟེན་རྡོ་ལ་གུར་མགོན་གྱི་སྐུ། བསིལ་བའི་ཚལ་གྱི་དུར་ཁྲོད་གྱི་རྡོ་
ནག་ལས་གྲུབ་པའི་ཧཱུྃ་མཐིང་ནག གྲུབ་ཐོབ་ཟླ་བ་གྲགས་པས་མུ་སྟེགས་བསྒྲལ་
བའི་དབྱུག་ཏོ། མཁས་གྲུབ་རྗེའི་ཐུགས་དམ་རྟེན་གྱི་གུར་མགོན། རྗེའི་དབུ་སྐྲ། །
འབྲོམ་ཆོས་ཀྱི་རྒྱལ་པོའི་ཚེམས་ཧིཡིག་མ་རྣམས་སློབ་དཔོན་པདྨའི་ན་བཟའི་་་་་
དུམ་བུས་དྲིལ་ནས་ཐུགས་ཀར་ཡེ་ཤེས་སེམས་དཔའི་ཚུལ་གྱིས་བཞུགས་སུ་གསོལ་
བ་དང་མཉམ་དུ་བླ་མས་ལྷ་བཟོ་རྣམས་ཕྱིར་དེངས་གསུངས། དེ་སྐབས་སྐད་
ཅིག་གིས་རླུང་དང་སྤྲིན་ནག་དྲག་ཏུ་འཁྲུགས། སེར་ཆེན་དྲག་པོ་མི་བཟད་པ་
དང་། འབྲུག་གློག་གིས་ནམ་མཁའ་ནས་ཚམ་རྔམ་དང་བཅས་ནམ་མཁའ་ནས་
སྒྲ་མི་སྙན་པ་དཔག་ཏུ་མེད་པ་སྒྲོག་ཅིང་། ནམ་ལྕགས་བདུན་ཤིང་སྡོང་གི་ཕྱོགས་
བཞིར་ལྷུང་ཞིང་ལས་བྱེད་ལྷ་བཟོར་བཅས་ཅི་བྱ་གཏོལ་མེད་དུ་གྱུར་ཏོ། །དེ་
སྐབས་བླ་མའི་གཟིགས་སྣང་ལ་མདུན་གྱི་ནམ་མཁར་རྡོ་རྗེ་ནག་པོ་ཆེན་པོ་གུར་་་་
མགོན་ལྷ་བཅུ་གཉིས་རུ་འདྲེན་སྡེ་བརྒྱད་ཀྱི་བྲན་དང་བཅས། གུར་མགོན་གྱི་
ཞབས་གཡས་གཡོན་མདུན་དང་གཡོན་གྱི་རིར་བཞག་ནས། སྐྱེ་མང་སྔོན་ནས་
ལས་འབྲེལ་བས། །མཐའ་འཁོབ་སྐྱོང་བའི་སློབ་དཔོན་ཁྱོད། །དགྲ་བགེགས་
ཡོངས་ལ་འཇིགས་མི་འཚལ། །རྒྱ་གར་དུར་ཁྲོད་བསིལ་ཚལ་དུ། །སློབ་དཔོན་
པདྨའི་བཀའ་དང་དམ། །མཁའ་སྤྱོད་ཧེ་རུ་ཀ་ཡི་བཀའ། །རང་ཉིད་གཤིན་རྗེའི་
གཤེད་པོ་དངོས། །རྡོ་རྗེའི་བཀའ་ལས་མི་འདའ་བར། །སྐྱེ་བ་ལྔའམ་བདུན་གྱི་
151



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཚམས། །ལྷོ་གླིང་དབང་བསྒྱུར་རྒྱལ་པོ་གསུམ། །ཕལ་བ་གཉིས་ཀྱི་བར་དག་ཏུ། །
གནས་འདིར་མདོ་སྔགས་ལུགས་གཉིས་ཀྱི། །བསྟན་པ་འཛིན་སྐྱོང་སྤེལ་བ་ལ། །
སྐད་ཅིག་མི་གཡེལ་རྟག་གྲོགས་བགྱིད། །ཆོས་ཉིད་བསམ་གྱིས་མི་ཁྱབ་པའི། །
རང་བཞིན་ནག་པོ་ཆེན་པོ་ངས། །མི་འབྲལ་ལུས་དང་གྲིབ་མ་བཞིན། །རྣམ་
བཞིའི་ལས་ཀུན་བསྒྲུབ་བོ་ཕེམ། །ཞེས་གསུངས་ནས་དབུགས་དབྱུང་བར་མཛད་
ཅིང་། གུར་མགོན་གྱི་དཔུང་ཟུར་གཡོན་དུ་མགོན་པོ་གདོང་བཞི་བ་དེས་བྲམ་
གཟུགས་ཀྱི་རྣམ་པར་བྱུང་ནས། དྲུག་ཅུ་རྩ་དྲུག་སྐྱེ་བའི་སྔོན། །རྟག་པར་
འགྲོགས་པའི་སློབ་དཔོན་ཁྱོད། །མཐའ་འཁོབ་བསྟན་པ་འཛིན་པ་ལ། །འཕྲལ་
ཡུན་ལས་ཀུན་བསྒྲུབ་པར་བགྱིད། །དེང་ཁྱོད་བྱང་ཆུབ་ས་རེག་པར། །གསང་
སྔགས་བསྟན་པ་འཛིན་པ་ལ། །ཇི་ལྟར་དགོས་པའི་དོན་རྣམས་ཀུན། །རྟག་
བསྒྲུབས་སེམས་ཉིད་གཅིག་པ་ཉིད། །ཅེས་གསུངས་པའི་མོད་ལ་གུར་མགོན་གྱི་
སྐུ་མི་ཚད་ལས་ལྷག་པ་ཆེ་བ་ཙམ་དུ་སོང་ནས་རྟེན་འདམ་རྣམས་ལ་སོ་སོར་་་་་་་
དངོས་སུ་ཐིམ་པས་ཀུན་གྱི་མཐོང་སྣང་ལ་རྒན་པོ་ཆེ་ཆུང་གཉིས་ནང་དུ་ཆངས་ཀྱི་
སོང་བར་མཐོང་བ་དང་མཉམ་དུ་ས་ཆེན་པོ་གཡོས་པར་གྱུར་ཏོ། །དེར་ཆར་སྤྲིན་
རྣམས་ཅུང་ཟད་དྭངས་པ་དང་། སྔར་གནམ་ལྕགས་བབས་པའི་རྗེས་རྣམས་ཀྱང་
ས་ལ་ཧཱུྃ་བདུན་བྲིས་ཚུལ་དུ་ཤར། ལྷ་བཟོ་རྣམས་ནང་དུ་སོང་བ་ན་གུར་མགོན་
གྱི་སྐུ་སྟོད་སོགས་སྐུ་ཡོངས་རྫོགས་ཟིལ་རྔམ་ཆེ་བར་གྲུབ་ཅིང་བྲམ་གཟུགས་ཀྱི་སྐུ་
ཡང་སྔར་འདམ་ལུས་མེད་པ་དེ་ཉིད་བྲམ་གཟུགས་མངོན་པ་ཙམ་དུ་སོང་འདུག་་་
པས། ལྷ་བཟོས་ཅུང་ཟད་གསལ་བར་བྱས་པ་ཉིད་དོ། །དེར་ལས་བྱེད་སོགས་
ཕན་ཚུན་གྱི་མི་རྣམས་ཀྱང་ཤིན་ཏུ་ཡ་མཚན། དཔོན་སློབ་ཀུན་ཀྱང་ཐུགས་ཤིན་
ཏུ་དགྱེས། འཁོར་ལྷག་མ་རྣམས་ཞག་བཞིའི་ནང་དུ་གྲུབ་པར་མཛད་ནས་རབ་
གནས་མཛད། དེར་གཙུག་ལག་ཁང་རྣམས་ཀྱང་འགྲུབ། སྨད་ཅ་ཕུའི་ཕྱོགས་
152



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ནས་རང་ཉིད་ཀྱི་གྲོགས་མཆོག་སློབ་དཔོན་ཚ་ཁོ་ངག་དབང་གྲགས་པས་གཙོས་་་་་
དཔོན་སློབ་འགའ་དང་། ལྷ་བཟོ་ལས་བྱེད་སོགས་ཀྱང་མང་བྱུང་། དེར་ཐུགས་
རྗེ་ཆེན་པོ་ཕྱག་སྟོང་སྤྱན་སྟོང་དང་། བྱམས་མགོན་རྭ་ལོའི་ཐུགས་དམ་རྟེན་གྱི་
ལྕགས་སྐུ་མེ་ཐུབ་མས་གཙོས་པའི་བྱིན་རྟེན་ཁྱད་འཕགས་བཅུག་པའི་འཇིགས་་་་
མཛད་རྡོ་རྗེའི་སྐུ་སོགས་ཀྱང་བསྒྲུབས། ཚ་ཁོ་དབོན་པོ་དང་ལྷན་དུ་བདུན་ཕྲག་
གསུམ་དུ་གསང་བདེ་འཇིགས་གསུམ་གྱི་དཀྱིལ་འཁོར་བཞེངས་ནས་རབ་ཏུ་་་་་་
གནས་པས། དེ་སྐབས་ཀྱང་རེས་འགའ་མེ་ཏོག་གི་ཆར་དང་འཇའ་ཚོན་རེས་
འགའ་ཆར་དྲག་དང་འབྲུག་ཆོལ་སོགས་ཡེ་ཤེས་སེམས་དཔས་དངོས་སུ་བྱིན་གྱིས་
བརླབས་པའི་རྟགས་ཡ་མཚན་བྱུང་བ། དེར་རང་ཉིད་ཀྱི་སློབ་མ་ཀུན་བཟང་
ཤེས་རབ་ཀྱིས་བྱམས་མགོན་གྱི་ལྷ་ཁང་དང༌། ཆོས་ཀྱི་ཤེས་རབ་ཀྱིས་ཐུབ་དབང་
གི་སྐུ་དུས་གསུམ་སངས་རྒྱས་ཀྱི་རིང་བསྲེལ་བཞུགས་པའི་ལྷ་ཁང་བྱིན་ཅན་་་་་་་
རྣམས་དང་། ཡུལ་དེའི་མི་དང་རང་ཉིད་ཀྱི་སློབ་བུ་ཁ་ཤས་ཀྱིས་ཀྱང་གཙུག་ལག་
ཁང་རེ་རེ་བརྩིགས་པ་སོགས་མཛད། དེ་སྐབས་བླ་མའི་ཉེ་འཁོར་གྱི་གྲྭ་བ་དགེ་
འདུན་དར་ཞེས་པ་གཅིག་ལ་ཐུགས་རྗེ་ཆེན་པོའི་སྐུ་འབུར་དུ་དོད་པའི་དུང་བུས་་
ཤིག་གསུངས་ནས་གཏད་པས། དེས་ལན་ལྔ་དྲུག་བུས་པས། བླ་མའི་ཞལ་ནས།
དུས་ཕྱིས་སྐབས་ཤིག་དགོན་ཁྱིམ་ལྷ་ཁང་དྲུག་ཅུས་བརྒྱན་པ་ཞིག་འོང་། ཐུགས་
རྗེ་ཆེན་པོའི་སྤྲུལ་པ་སྦས་ཚུལ་རེ་དང་། གྲུབ་ཐོབ་ལྔ་བའི་སྤྲུལ་པ་རེའང་འོང་
གསུང་པར་འདུག་གསུངས། ཡང་དེ་སྐབས་ཡུལ་དེའི་བུད་མེད་གཅིག་གིས་དུང་
རྡོག་བཅུ་གསུམ་དང་མགྲོན་བུ་འགའ་རེ་ཕུལ་བས། དུས་ཕྱིས་བླ་མ་རང་ཉིད་ཀྱི་
སྐྱེ་བ་རེ་ལ་མཆོག་དམན་ཅི་རིགས་སུ་རྡོ་རྗེ་ཕག་མོའི་བྱིན་གྱིས་བརླབས་པ་རེའང་
འབྱོན་ཞིང་། གང་ལྟར་ནགས་ཕྱོགས་སུ་གནོད་པས་ནི་ཅིས་ཀྱང་མི་ཚུགས་
གསུངས། དེ་སྐབས་ཐུགས་རྗེ་ཆེན་པོའི་སྒྲུབ་པ་མཛད་པས་སྤྱན་རས་གཟིགས་ལ་
153



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཤིན་རྗེའི་གཤེད་དང་། རྡོ་རྗེ་ཕུར་བ། གུར་ཞལ་བེར་ལྷ་མོ་སོགས་ཀྱིས་བསྐོར་
བ་ཞལ་གཟིགས། ཚ་ཁོ་ངག་དབང་གྲགས་པས་དར་ཚང་ལྷུན་གྲུབ་གླིང་དང་། །
ས་མགོ་དགོན། ཏམ་མགོ་དགོན་ཟེར་བའི་དགོན་སྡེ་གསུམ་བཞེངས་པའི་རབ་
གནས་སུ་རོང་བོ་ལྕེ་ནག་པ་ཉིད་གདན་དྲངས། དར་ཚང་དགོན་དུ་གསང་བ་
འདུས་པ་དང༌། རྒྱལ་བ་རྒྱ་མཚོའི་བསྒྲུབ་པ་མཛད་ནས་རྟགས་ཁྱད་པར་ཅན་
བརྙེས། དེ་སྐབས་ལྕེ་ནག་པའི་ཞལ་ནས། གསེར་ཞུན་འཆང་བ་འཇམ་མགོན་བླ་
མའི་བཀའ། །ཚུལ་བཞིན་བསྒྲུབ་པའི་དགོན་སྡེ་ཆོས་སྲིད་ཀྱི། །ཡོན་ཏན་རྒྱས་
པའི་འཕྲིན་ལས་ཅན་དུ་འོང་། །དེ་ཕྱིར་སློབ་དཔོན་གྲགས་པའི་ཐུགས་རྗེ་མཛོད།།
ཞལ་ཕོ་གསུངས་སྐད། དེར་སླར་ཡང་ངག་དབང་གྲགས་པ་དང་ལྕེ་ནག་པ་
གཉིས་ཀྱིས་བགྲོས་ནས་ངག་དབང་གྲགས་པས་དམུ་རྒེ་བསམ་འགྲུབ་གླིང་ཞེས་པ་
བཞེངས། དེའི་ཆོས་སྐྱོང་དུ་ལྕེ་ནག་པས་གུར་ཞལ་གྱི་སྐུ་བཞེངས་ནས་བཀའ་
གཏད་མཛད་ནས་གཤིན་རྗེའི་གཤེད་ཀྱི་སྒོ་ནས་རབ་གནས་མཛད་པས། དཔོན་
སློབ་གཉིས་ཀྱི་དགོན་སྡེ་ལ་མ་འོངས་པར་མཐའ་དམག་གི་གནོད་པ་མི་འབྱུང་་་་་
བའི་རྟེན་འབྲེལ་ལྷུན་གྱིས་གྲུབ་བོ། །དེ་ནས་སླར་ཡང་རང་གི་བསྟི་གནས་སུ་
ཕེབས་ནས་གཤིན་རྗེའི་གཤེད་ཀྱི་བསྒྲུབ་པ་ལོ་གཅིག་གི་བར་དུ་མཛད་ནས།
ནག་ཕྱོགས་ཀྱི་བསམ་ངན་སྦྱོར་རྩུབ་ཅན་ལ་དམིགས་པའི་ལས་བཞིའི་སྦྱིན་སྲེག་་་
ཉི་ཤུ་རྩ་གསུམ་མཛད། ཡང་ལྷག་པའི་ལྷ་མང་པོའི་བསྙེན་བསྒྲུབས་དང་ལས་
སྦྱོར་འགའ་གནང་། དེ་ནས་སྨད་རྒྱལ་མོ་རོང་ནས་བཙན་ལྷ་རྒྱལ་པོས་གདན་
དྲངས། ཡུལ་དེར་ནག་པོ་ཐུགས་འགྱེད་ཟེར་བའི་འདྲེ་ངན་ཞིག་གནས་པས་དམ་
ལ་བཞག རྒྱལ་པོ་གཡུང་དྲུང་དཔལ་གྱིས་གཙུག་གི་བླ་མར་མཆོད་ནས་སྨད་
ཕྱོགས་ཀྱི་ཡུལ་གྲུ་གསུམ་ཕུལ་ནས་ལུགས་གཉིས་ཀྱི་མངའ་ཐང་གི་སྒོ་འཕར་ཕྱེ། །
ཡུལ་དེར་ལོ་གཅིག་བཞུགས་ཤིང་གདུལ་བྱ་རྣམས་ལ་གང་འཚམས་གྱི་ཆོས་འཁོར་
154



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བསྐོར་ནས་རང་ཡུལ་དུ་བྱོན། དབུས་ཕྱོགས་ནས་སྔར་ཐང་སྟོང་རྒྱལ་པོའི་བུ་
རྒྱུད། ཡེ་ཤེས་བཟང་པོ་སོགས་སློབ་བུ་བཅུ་དྲུག་བྱུང་བ་རྣམས་ལ་གང་འཚམ་གྱི་
གདམས་ངག་བསྩལ། དེ་སྐབས་ལན་ཅིག་སྒྲ་འོད་དང་བཅས་པའི་ལྟས་བྱུང་བས།
ཇི་བཞིན་དགོངས་པ་ན། ཐུགས་རྗེ་ཆེན་པོ་དངོས་སུ་བྱོན་ནས་ལུང་བསྟན་མང་
པོ་མཛད། ཁྱད་པར་རང་ཉིད་ཀྱི་སྐྱེ་བ་རྗེས་མ་རྣམས་ཀྱི་དོན་སྐོར་ཞིབ་ཆ་
གསུངས། དེའི་ཚེ་དགའ་ལྡན་ནས་ཁམས་སུ་ཆོས་ཀྱི་རྒྱལ་པོ་བཙོང་ཁ་པ་ཆེན་པོ་
དག་ཞིང་དུ་གཤེགས་པ་མཁྱེན་ནས། འདས་མཆོད་ཆེན་པོ་མཛད། གདུང་བའི་
ཤུགས་ཀྱིས་བཤུམས་ནས་གསོལ་བ་བཏབ་པས། རྗེ་རིན་པོ་ཆེ་དེ་ཉིད་ལྷའི་བུ་
དང་བུ་མོ་མང་པོས་བཏེགས་པའི་རིན་པོ་ཆེའི་ཁྲིའི་སྟེང་ནས་བཟང་པོའི་་་་་་་་་
བཞུགས་སྟངས་མཛད་པ་རལ་གྲི་དང་གླེགས་བམ་བསྣམས་པ་ཞི་འཛུམ་གཞོན་་་་
ནུའི་ཉམས་ཅན་དུ་ཞལ་གཟིགས་ནས། འོ་སློབ་མ་ཁྱོད་ཀྱིས་བྱ་བ་བྱས་གྱིས་ངལ་
བར་མ་བྱེད་ཅིག ཕ་ང་ལ་མོས་ན་ད་རུང་བསྟན་པའི་བྱ་བ་དང༌། སེམས་ཅན་གྱི་
བདེ་སྐྱིད་ལ་བརྩོན་པར་གྱིས་ཤིག སྐྱེ་བ་ཀུན་ཏུ་འབྲལ་བ་མེད་དོ་གསུངས། དེ་
ནས་ཡང་འདི་ལྟར་བཀའ་གནང་། གུས་སློབ་ཚོགས་གཉིས་ཤུགས་ལྡན་ཁྱོད། །
ཞུམ་པ་མི་དགོས་དགའ་བ་བསྒོམ། །ང་ལ་སྐྱེ་འཆི་མེད་མོད་ཀྱང་། །རྟག་འཛིན་
བསྐུལ་བ་ཙམ་དུ་ཟད། །རྟག་ཏུ་འོ་ཅག་འབྲལ་བ་མེད། །ཡི་དམ་འཇམ་དཔལ་
གཤིན་རྗེ་སོགས། །དཀྱིལ་འཁོར་མ་ལུས་ང་ཉིད་ཡིན། །ཆོས་སྐྱོང་སྲུང་མ་མ་ལུས་
ཀྱང་། །རང་གི་བྲན་གཡོག་རང་ཉིད་དེ། །རྩ་གསུམ་ཐམས་ཅད་ང་ཉིད་ལ། །སྐྱེ་
འཆི་འཕེལ་འགྲིབ་མ་མཆིས་སོ། །སླར་ཡང་མི་ལོ་བཅུ་གསུམ་དུ། །གདུལ་བྱ་སྨིན་
གྲོལ་བསྟན་རྒྱས་ཀྱིས། །དེ་ནས་དགའ་ལྡན་གནས་ལ་སོགས། །དག་ཞིང་མི་ལོ་
ཉེར་ལྔར་མྱུར། །གདམས་ངག་སྒྲོ་འདོགས་ཆོད་བྱས་ནས། །སླར་ཡང་ཅང་ཤེས་
བང་སྟབས་ཀྱིས། །གདུག་ཅན་ཆེམས་ལ་འབེབས་སོགས་པ། །དབང་དྲག་འཕྲིན་
155



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལས་རྣོ་མྱུར་ལྡན། །དེ་ནས་རིམ་གྱིས་དབང་ཕྱོགས་འདིར། །འོ་ཅག་དྲི་མེད་
ལུགས་སྲོལ་མཆོག །ལུགས་གཉིས་སྒོ་ནས་རིམ་པ་བཞིན། །ཡར་ངོའི་ཙནྡ་གོང་
འཕེལ་རྒྱས། །གསུངས་ནས། བརྒྱད་སྟོང་པའི་གླེགས་བམ་གྱིས་བྱིན་རླབས་
མཛད་པའི་ཉམས་ཤར་མ་ཐག་སྟོང་ཉིད་འོད་གསལ་བདེ་བ་ཆེན་པོའི་ཏིང་ངེ་་་་་
འཛིན་འགག་པ་མེད་པ་ཐོབ། རྗེ་རང་ལ་ཐིམ་པས་བརྟུལ་ཞུགས་ཐོགས་མེད་
དང་ལྡན། དེ་ནས་ལོ་བཅུ་གསུམ་གདུལ་བྱ་རྣམས་སྨིན་གྲོལ་ལ་བཀོད། ཁྱད་པར་
འདུས་པའི་ཚོགས་ཁྱད་འཕེལ་རྒྱས་སུ་མཛད་ནས། དོན་བདུན་པ་ལྕགས་རྟ( སྤྱི་
ལོ ༡༤༥༠) ནག་པ་ཟླ་བའི་ཉི་ཤུ་གཅིག་ལ་ཐུགས་རྗེ་ཆེན་པོ་བཅུ་གཅིག་ཞལ་གྱི་་་
དྲུང་དུ་བྱོན། ཡན་ལག་བདུན་པ་ཞིག་མཛད་ནས་ཕྱིར་བྱོན་ནས་སྒོ་འགྲམ་གྱི་
རྩིག་ངོས་ཤིག་ལ་ཕྱག་གིས་ཞམ་ཞམ་མཛད་པས་ཕྱག་རྗེས་གསལ་བ་ཞིག་བཞག
བླ་མས་བཞེད་ནས་འདི་མ་ཟད་པར་ངའི་བསྟན་པ་ཇེ་འཕེལ་དང་། ཡུལ་ཕྱོགས་
ལ་བན་རྒན་གྱི་ལག་རྗེས་གསལ་ལེགས་འོང་བསམ་གསུངས། ཟླ་བ་ཕྱི་མ་ས་ག་ཟླ་
བའི་ཉི་ཤུ་གཅིག་ལ་དྲུང་གནས་ཀུན་ལ་ཞལ་ཆེམས་བཞག་ནས་བསྐུང་ཟུག་མེད་་་་
པར་ཐུགས་ཆོས་དབྱིངས་ཟག་པ་མེད་པའི་སྙོམས་འཇུག་མཛད་དེ་གཟུགས་སྐུའི་་
འཇའ་ཚོན་བསྡུས་པ་ན་མེ་ཏོག་གི་ཆར་དང་། འོད་ཟེར་འཁྲུགས་པ་སོགས་ཡ་
མཚན་རྨད་དུ་བྱུང་བ་ཞག་ཉེར་དགུར་བྱུང་། གདུང་ཞུགས་ལ་ཕུལ་བས་དབུ་
ཐོད་ཡར་ལ་རིགས་ལྔའི་སངས་རྒྱས་གསལ་བར་བྱོན། གདུང་རུས་སྟོད་སྨད་
རྣམས་ལ་རིགས་ལྔའི་ཕྱག་མཚན་དང༌། གཤིན་རྗེའི་གཤེད་དང་གསང་བ་འདུས་
པ་སོགས་ཀྱི་སྣང་བརྙན། ཞབས་ངར་གཉིས་ལ་ཆོས་སྐྱོང་གཉིས་ཀྱི་སྐུ་སྔགས་
གསལ་བར་བྱོན། རིང་བསྲེལ་སྣ་ཚོགས་ཁྱོར་བ་གང་ཙམ་དང་བཅས་བྱོན་པས་
ཐམས་ཅད་ཀྱང་གདུང་བུམ་ནང་དུ་བཞུགས་སོ། །ཚོགས་གཉིས་གསེར་སྦྱངས་
རྩིབས་སྟོང་མུ་ཁྱུད་ཅན། །རྩ་གསུམ་ཐུགས་རྗེ་རླུང་གི་བཞོན་པའི་འགྲོས། །
2]
156



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
དབང་ཕྱོགས་ནོར་འཛིན་རྣམ་དཀར་ལུགས་གཉིས་ཀྱིས། །ཁྱབ་མཛད་ཡོངས་
འཛིན་འཁོར་ལོས་བསྒྱུར་འདི་རྨད། །ཅེས་རོང་བོ་མཁས་གྲུབ་ཆེན་པོའི་རྣམ་
པར་ཐར་བ་དཔག་བསམ་ལྗོན་པ་ལས་རོང་ཆེན་དགེ་འདུན་རྒྱལ་མཚན་གྱི་ཡལ་་་
འདབ་སྟེ་སོ་དགུ་བའོ། །
༤༠. གྲུབ་དབང་བསྟན་པ་རིན་ཆེན་གྱི་ཡལ་འདབ།
གང་ཐུགས་ཡེ་ཤེས་རྒྱ་མཚོའི་ཁྱོན་ཡངས་ལས། །རབ་འཁྲུངས་མཐུ་སྟོབས་
མཐའ་ཡས་ནོར་འཛིན་ཁྱོན། །བརྒལ་བརྟག་མེས་པོས་དགུ་ཚིགས་ཞགས་པ་ཡིས།།
ལྷ་ལམ་ངོས་སུ་དམ་པོར་བཅིངས་སམ་སྙམ། །དེ་ཡང་མཐུ་སྟོབས་གྲུབ་པའི་
དབང་ཕྱུག་བསྟན་པ་རིན་ཆེན་ནི། རྔ་སྨད་ནས་གདུང་ཤ་འཚོབ་ཞེས་པར་ཡབ་
དཀོན་མཆོག་སྐྱབས་དང་། ཡུམ་སྐྱིད་དེ་ཟེར་བ་གཉིས་ལ་སྲས་ལྷུམས་སུ་ཞུགས་
མ་ཐག ཡུམ་ལ་སྔར་བསྙུང་ཞིག་ཡོད་པའང་དྭངས། སྐུ་བདེ་བ་དང་། ཡུལ་དེར་
འཇའ་ཚོན་ཡང་ཡང་འཆར་བ་དང་། ཁྱིམ་དེར་དྲི་བཟང་འཐུལ་བ་སོགས་བྱུང་
ཞིང་། རྟའི( སྤྱི་ལོ༡༤༧༤)ལོར་བལྟམས་པ་ནའང་ཡི་གེ་དྲུག་གསུངས་ནས།
འཛུམ་པས་ཡ་མཚན་དུ་གྱུར་ནས་ཡུལ་མི་རྣམས་ལ་གསང་། དེ་ནས་དགུང་ལོ་
གསུམ་པ་ལ་ཐུགས་རྗེ་ཆེན་པོའི་ཞལ་གཟིགས། སྣང་སེམས་འཁྲུལ་བའི་ངར་
འཛིན་ཅན། །དམུ་རྒོད་ལོག་ལྟའི་འགྲོ་བ་མང་། །ཉེར་གཅིག་ལོ་ལ་མ་སླེབས་པར།
སྦས་པའི་རྣལ་འབྱོར་དོན་དུ་ཆེ། །གསུངས། དེ་ཕྱིན་ཆད་སྦས་ཚུལ་མ་གཏོགས་
མངོན་པ་ཅུང་ཟད་ཀྱང་མེད། དགུང་ལོ་ལྔ་པ་ལ་རྡོ་རྗེ་འཇིགས་བྱེད་དང་། གུར་
ཞལ་བེར་ལྷ་མོ་སོགས་ཀྱིས་བྱིན་གྱིས་བརླབས་ཤིང་འབྲལ་མེད་དུ་བསྐྱངས།
དགུང་ལོ་བཅུ་གསུམ་པ་ལ་ཕྱག་ན་རྡོ་རྗེའི་ཞལ་གཟིགས་སོ། །དེར་དགུང་ལོ་བཅུ་
157



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དྲུག་པ་ལ་དབུས་འགྲུལ་འགའ་དང་འགྲོགས་ནས་དབུས་སུ་བྱོན། འབྲས་སྤུངས་
སུ་སྨན་པ་དོན་འགྲུབ་པ་ལ་གསོ་དཔྱད། ར་ཁ་བྲག་བླ་མ་ཆོས་དཔལ་བཟང་པོ་
ལ་བྱམས་ཆོས་ལྔ་སོགས་རིག་པའི་གནས་དང་། རྨེ་རུ་བྱམས་པ་རིན་ཆེན་ལ་
འདུལ་བ་མངོན་པ་སོགས་གསན་ནས་མཁས་པའི་རྩེར་སོན། རྨེ་རུ་བྱམས་པ་
རིན་ཆེན་དང་། བ་སོ་ཆོས་ཀྱི་རྒྱལ་མཚན། ཕ་བོང་ཁ་བའི་བསྟན་པ་རྒྱལ་མཚན་
སོགས་འདུལ་འཛིན་རྣམས་ཀྱིས་རབ་ཏུ་བྱུང་ནས་བསྙེན་པར་རྫོགས་པ་དགུང་ལོ་
ཉི་ཤུ་བ་དུས་གཅིག་མཛད། མཚན་བསྟན་པ་རིན་ཆེན་ཆོས་ཀྱི་རྒྱལ་མཚན་ཞེས་
གསོལ། དེ་ནས་བཟུང་སྟེ་ལོ་དྲུག་ཏུ་དཀའ་བཅུའི་གྲྭ་སྐོར་མཛད་ནས་ཉིན་པར་
བརྒལ་བརྟག་གི་བྱ་བས་མདོ་སྔགས་ཀྱི་ཞུན་ཐར་བཅད། ནུབ་མོ་འཇིགས་བྱེད།
ཕྱག་རྡོར། རྟ་མགྲིན། གསང་འདུས། བདེ་མཆོག ཀྱེ་རྡོར། དུས་འཁོར། སངས་
རྒྱས་ཐོད་པ། གདན་བཞི། མ་ཧཱ་མ་ཡ་སྟེ་ཐུགས་དམ་ལྷ་བཅུའི་བསྙེན་བསྒྲུབ་
རིམ་གཉིས་ལ་བརྩོན་པས་དེ་ཐམས་ཅད་ཀྱི་ཞལ་གཟིགས་བྱིན་གྱིས་བརླབས་པའི་
ཏིང་ངེ་འཛིན་ནུས་པ་དཔག་མེད་བརྙེས། དེ་ནས་ས་སྐྱར་བྱོན། བདག་ཆེན་
གསང་སྔགས་ཆོས་ཀྱི་ཉི་མ། ཀུན་དགའ་རིན་ཆེན་གྱི་དྲུང་དུ་བསྟན་བསྲུངས་
ཡོངས་ཀྱི་གདམས་ངག་ཐམས་ཅད་བུམ་པ་གང་བྱོར་གསན་ནས་ཁའུ་སྐྱེད་ལྷས་་་
ཀྱི་བྲག་ཕུག་ཏུ་ལོ་གསུམ་རྩེ་གཅིག་ཏུ་བསྒྲུབ་པ་མཛད་ནས་གུར་ཞལ་ཕྱག་དྲུག་པ་
བེར་ལྷ་མོ། དམག་ཟོར་ཚེ་རིང་མཆེད་ལྔས་བསྐོར་བ་དང་ལས་གཤིན་རྣམ་ཐོས་
སྲས་ཀྱི་སྣང་བརྙན་མང་པོ་དང་བཅས་ཐམས་ཅད་ཀྱི་ཞལ་ཡང་ཡང་གཟིགས། །
དངོས་གྲུབ་ཐམས་ཅད་ཕུལ་ནས། བླ་མ་རྡོ་རྗེ་འཛིན་པ་ཆེན་པོའི་བཀའ་ལས་
སྐད་ཅིག་ཀྱང་མི་འདའ་བར་འཕྲིན་ལས་ཐམས་ཅད་བསྒྲུབ་པའི་ཞལ་བཞེས་་་་་་་
མཛད། དེ་ནས་རྒྱུད་སྡེ་རྒྱ་མཚོའི་ཕ་རོལ་ཏུ་སོན། དེ་རྣམས་ཀྱི་གནད་རིམ་
གཉིས་ཀྱི་རྣལ་འབྱོར་མཐར་ཕྱིན་པས་ཟུང་འཇུག་གི་གོ་འཕང་ནི་མངོན་དུ་་་་་་
158



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
མཛད། ཆོས་སྐྱོང་སྲུང་མ་ཐམས་ཅད་ནི་བྲན་དུ་ཁོལ་ནས་མི་འཇིགས་ལ་སྤོབས་
པ་བརྙེས་པའི་ཚེ་མགུར་གསུངས་པ། ན་མོ་དྲེ་མུ་ལ་ཡེ། དུས་གསུམ་རྒྱལ་བའི་
འཕྲིན་ལས་བསྒྲུབ་མཛད་པའི། །བླ་མ་རྩ་གསུམ་ཀུན་འདུས་སྤྱི་བོས་མཆོད། །
གནས་མཆོག་ཆོས་ཀྱི་སྲུང་མའི་ཞིང་ཁམས་འདིར། །སྤྲང་བན་སྨྱོན་པའི་ཁ་རླུང་
ཚིག་ཏུ་འཚེལ། །ཁོང་དུས་གསུམ་རྒྱལ་བ་དགོངས་པ་དེ། །ལམ་རྣམ་གསུམ་
འགྲོས་དེ་ཡིན་ནོ་ཞེས། །ཚིག་ཐོས་པ་ཚུལ་བཞིན་སྤྱད་པ་ན། །ལར་མཉམ་བརྗེས་
ཀྱི་བར་དུ་དགའ་བར་མྱོང་། །དེས་མ་ཚིམ་འབྲས་བུ་རྡོ་རྗེ་ཐེག །ཁོང་སངས་རྒྱས་
ལས་ཀྱང་དཀོན་ཞེས་ཐོས། །མཚན་དོན་ལྡན་གྱི་བླ་མ་བཅུ་ཕྲག་བསྟེན། །རྒྱུད་
གནད་དོན་ཤེས་པ་ཉམས་སུ་བླངས། །ལར་རིམ་གཉིས་ཀྱི་གནད་ལ་ངེས་པ་རྙེད།།
ཡུམ་རྡོ་རྗེ་ཕག་མོ་གྲོགས་སུ་ཆེ། །ཆོས་རིམ་ལྔའི་གནད་དེས་སྙིང་ལ་ཕྲོད། །དཔལ་
བསྲུངས་མ་ཆེན་པོ་ཐམས་ཅད་ཀྱིས། །སྤྲང་དགའ་བར་བསྲུངས་ཤིང་གྲོགས་
བཟང་བྱེད། །ལར་འཁོར་འདས་རང་སེམས་ཁོ་ན་ལས། །ཡུལ་འགལ་འདུའི་ལྟད་
མོ་ཡ་མཚན་མཐོང་། །ཆོས་སྣང་སྲིད་སེམས་ཀྱི་རོལ་བར་ཤར། །དཔལ་ཀུན་
བཟང་སྙིང་ཀའི་འཁོར་ལོར་བསྡུས། །དོན་རྒྱལ་བ་ཐམས་ཅད་ཐིག་ལེར་བསྟིམ། །
དེ་ཐམས་ཅད་ཆོས་དབྱིངས་ངང་དུ་བསང་། །སྟོང་ལྷན་སྐྱེས་ཡུལ་ལ་བདེ་བར་
རོལ། །སླར་རྒྱལ་ཀུན་བལྟམས་པ་ཡབ་ཡུམ་ཆེ། །ཁོང་གཅིག་ལས་འཕྲོས་པའི་
སྲས་པོ་ནི། །རྩིས་བགྲང་མི་རུང་བའི་འཁོར་ལོར་ཤར། །དེ་ཐམས་ཅད་སེམས་ཀྱི་
མེ་ལོང་དུ། །ཆོས་རྣམ་པར་འཕྲུལ་བའི་ངང་དུ་ཤར། །ཞེས་སོགས་གསུངས་པ་ལ་
དཔག་ན་སྔ་སོར་ནས་དང་པོ་སངས་རྒྱས་ཀྱི་གོ་འཕང་བརྙེས་པའི་གྲུབ་ཆེན་མང་་
པོའི་སྐྱེ་བ་ཡིན་ཀྱང་། འདི་སྐབས་དེར་ཡང་ཟུང་འཇུག་བརྙེས་པའི་སྐབས་ཡིན་
གསུངས་སོ། །དེར་མར་བྱོན། །རྒྱལ་མེ་ཏོག་ཐང་དུ་ཐམས་ཅད་མཁྱེན་པ་དགེ་
འདུན་རྒྱ་མཚོ་དཔལ་བཟང་པོའི་དྲུང་དུ་བྱོན་པས། བླ་མའི་ཞལ་ནས། འོ་གྲུབ་
159



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཆེན་པ་ད་ཁྱོད་རང་ཡུལ་དུ་མ་བྱོན་ན་ནག་ཕྱོགས་ཀྱི་གནོད་བཅུ་རྩུབ་པས་སྦས་་་
ཚུལ་སྤྱད་ཆེས་སོང་། ད་ནི་ཕེབས་དགོས་སོ། །གསུངས་ནས། འབྲས་སྤུངས་ནས་
སྔོན་དྲུང་ཆེན་གྱི་སློབ་མ་གྲགས་པ་བཟང་པོ་དང༌། རྡོ་རྗེ་རྒྱལ་མཚན་ཟེར་བ་
གཉིས་དང་གྲྭ་བ་མང་པོ་ཡོད་པར་བཀའ་ཤོག་གནང་ནས་དེ་རྣམས་དང་ལྷན་དུ་་
ཤིང་བྱིའི( སྤྱི་ལོ༡༥༠༤) ལོ་གྲུབ་ཆེན་ཉིད་དགུང་ལོ་སོ་གཅིག་པ་ལ་རང་ཡུལ་དུ་
བྱོན་ནོ། །དེར་དགོན་སྡེའི་གྲྭ་སློབ་རྣམས་སྤྲུལ་སྐུ་ལོ་ཉི་ཤུ་ལྷག་ཏུ་མ་འཁྲུངས་
ཤིང་འཁྲུངས་ཀྱང་སྦས་པས་ལོ་ལྔ་བཅུ་ཙམ་དུ་འགྲོ་ཉེ་བས། ཡུས་ཀྱིས་བརྣངས་
ནས་ཡིད་ཆད་ཀྱང་བྱས་སྐད། དེ་ནས་རང་ཉིད་ཀྱི་དགོན་སྡེར་གང་འཁོད་ཀྱི་
དགེ་འདུན་པ་རྣམས་ལ་གསང་བ་འདུས་པའི་དབང་དང་ལུང་སོགས་གནང་།
སྐྱེ་བོ་རྣམས་ལ་ཐུགས་རྗེ་ཆེན་པོའི་རྗེས་གནང་བསྩལ། དེ་ནས་བཟུང་སྟེ་ཡུལ་
ཁམས་སུ་བཀྲ་ཤིས་ཏེ་མུ་གེ་དང་ནད་སོགས་རྒྱུན་ཆད་ནས་མི་ཕྱུགས་ཤིན་ཏུ་བདེ་
བས་ཀུན་གྱིས་མདོ་ཁམས་བསྟན་པ་རིན་ཆེན་ནི་ཀུན་གྱི་གཙུག་རྒྱན་ཡིད་བཞིན་་་་
གྱི་ནོར་བུར་ངེས་སོ། །ཞེས་སྙན་པར་གྲགས་ཤིང་ཀུན་གྱིས་བསྙེན་བཀུར་གྱ་ནོམ་
པས་རྟག་ཏུ་མཆོད་པས། གཞན་ཕྱོགས་ཀྱི་ཇོ་ནང་སོགས་ཐམས་ཅད་ནི་ཡིད་
དུག་ཆུས་འདེབས་སོ། །དེ་སྐབས་ཇོ་ནང་སྤྲུལ་སྐུ་རྒྱལ་བ་སེང་གེས་བླ་མ་བསྟན་
པ་རིན་ཆེན་གྱི་དྲུང་དུ་བསྙེན་རྫོགས་མཛད་པས། ཕྱག་རྟེན་གྱི་ཁྲོད་ན་རལ་གྲི་
ཞིག་འདུག་པས། བླ་མ་ཅུང་མ་དགྱེས། དེར་མན་ངག་ཞུས་པས། རྗེས་སོར་
བགྱིད་གསུངས་ནས་དེ་སྐབས་མ་གནང། དེར་བླ་མས་སྨད་བཙན་ལྷ་ཚུན་ཆད་
དང༌། སྟོད་མགོ་ལོག་ཟེར་བ་ཚུན་ཆད་ཀྱི་འགྲོ་བ་མང་པོ་སྨིན་གྲོལ་ལ་བཀོད་དོ། །
དེར་སྐབས་ཤིག་ཇོ་ནང་སྤྲུལ་སྐུ་དང་བླ་མ་གཉིས་ཀྱི་བར་དུ་ཇོ་ནང་གི་གྲྭ་བ་མང་
པོས་དབྱེན་བཅུག་ཁྱད་པར་བཞག་ཤོད་ཕྱོགས་ཀྱི་ཇོ་ནང་དགོན་སྡེ་གཅིག་ཞུ་་་་
སེར་དུ་བསྒྱུར་བས་རྐྱེན་བྱས། ཇོ་ནང་སྤྲུལ་སྐུས་རྩང་པ་ལྷུན་གྲུབ་རབ་བརྟན་
160



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
གྱིས་དམག་བསྐུལ་ནས། གཙང་བོད་སོགས་འདྲེས་པའི་དམག་སྟོང་ཕྲག་དྲུག་
གིས་དཔུང་བྱུང་ནས་ཀཱ་ལ་རིའི་དགོན་སྡེ་འཇོམས་པའི་བསམ་སྦྱོར་གྱིས་གནས་་་་་
ཀྱི་ཉེ་བར་བྱུང་བ་ན། བླ་མ་བསྟན་པ་རིན་ཆེན་ཉིད་ཀྱིས་གཞི་བདག་ཚེ་རིང་
གྲགས་པའི་ལྷ་ཞོལ་དུ་བསྒྲུབ་པ་བྱེད་ཅིང་བཞུགས་པས། དང་པོ་ཉིད་ནས་
མཁྱེན་ཀྱང་ཐུགས་ལ་མི་འབབ་པ་ལྟར་མཛད་ནས་ཅི་དགར་བཞུགས་པ་ལ། །
གཙང་དཔུང་རྣམས་གཞི་དགོན་གྱི་ཤར་གྱི་ལུང་བ་དང་རི་རྩེ་ནས་མངོན་པར་་་་་
བྱུང་བ་ན། ཉེ་གནས་རིན་ཆེན་རྡོ་རྗེའི་ཞལ་ནས། བླ་མ་སྔར་དེ་ཙམ་མ་ཕེབས། །
ཕེབས་ནས་བསྟན་པ་རྒྱས་པའི་སྐབས་སུ་ཡང་དཔུང་གིས་འཇོམས་པར་ཆོས་ནས་
བྱུང་བ་ལ་ཐུགས་ལས་ཆུང་ངུར་བཞུགས་སམ། དམག་ནི་སླེབ་བོ་ཟེར་བ་ན། བླ་
མས་དེ་མ་ཐག་དྲེལ་སྔོན་པོ་གཅིག་ལ་ཞོན་ནས་ལག་པ་བརྐྱང་བསྐུམས་ཙམ་དུ་་་་
དགོན་དུ་ཕེབས། དྲེལ་རྟ་ཕ་བོང་གཅིག་ལ་ཟུར་ཅིག་སྩལ་པས་སྤྱིན་གྱིས་
བསྡམས་པ་ལྟར་བཟུང་ནང་དུ་བྱོན། མགོན་ཁང་དུ་ཕེབས་ནས་གསུང་དྲག་པོས་
གཏོར་བསྔོས་བསྡུས་པ་གཅིག་མཛད་ནས། དམག་བསྐུལ་གསར་རྩོམ་ལྟ་བུའི་
ཆུང་བ་གཅིག་མཛད། རྡོ་གཏོར་མཐོ་གང་བ་གཅིག་ཤར་ཕྱོགས་ཀྱི་ས་ལ་
བརྡབས་པས་མི་རྣམས་ལའང་མ་ཞུམ་པར་རྒྱུགས་ཤིག་གསུངས། དེ་མ་ཐག་
འབྲུག་རླུང་བསྡོམས་པ་ལྟ་བུའི་འུར་སྒྲ་དང་བཅས་མགོན་ཁང་ནང་ལྷ་ཀླུ་གཉེན་་་
སོགས་སྡེ་བརྒྱད་ཀྱི་དམག་དཔུང་རྣམས་ཆ་ལུགས་སྣ་ཚོགས་མགོ་བརྙན་སྣ་ཚོགས་
བཞོན་པ་མང་པོ་དང་བཅས་པ་ཁྲི་ཕྲག་ཙམ་བྱུང་བས་ས་གཞི་སྨུག་ཤིག་སྟེ་མངོན་
སུམ་དུ་གང་བར་གྱུར་ཏོ། །མཇུག་ཏུ་མགོན་པོ་གདོང་བཞི་བའི་སྤྲུལ་པ་མི་ནག་
ཤིན་ཏུ་ཆེ་བ་རལ་གྲི་དང་རྐང་དུང་འཛིན་པ་བྱུང་ནས་རྐང་གླིང་བུས་པས། ཕ་
རོལ་གྱི་དཔུང་རྣམས་ཀྱི་སྙིང་ཕུགས་པ་སྙམ་པར་གྱུར་ནས་མྱོས་ཤིང་ཐམས་ཅད་
འབྲོས་པ་ཙམ་ཡང་མ་ནུས་པའི་སྐབས་ནས། རང་ཕྱོགས་ཀྱི་དཔུང་ནི་དྲུག་ཅུ་
161



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཙམ་ལས་མེད་ཀྱང་། གཞན་སྡེ་ཐམས་ཅད་སྐྲག་ནས་སུམ་སྟོང་ཙམ་ནི་མྱོས་
བཞིན་དུ་བྲོས། གཞན་རྣམས་ཀྱི་མཚོན་གོ་སོགས་ཕྲོགས་ནས་མདའི་མེ་བུས་ཁྲབ་
ཀྱི་སྟ་རེ་མང་པོ་བརྡུང་སྐད། བཙོན་ཀྱང་སུམ་བརྒྱ་ཙམ་བཟུང་། རྒྱལ་བ་སེངྒེ་
རང་ཡང་འོད་ཟེར་ཅན་གྱི་སྔགས་ལ་བརྟེན་ནས་བྲོས་པས། འབྲོས་ཐུབ་ཙམ་
བྱུང་སྐད། དེར་གཞན་སྡེ་བརླགས་པས་ན། ལྷ་དམག་ཕལ་ཆེར་ཡལ། ཕལ་ཆེར་
མགོན་ཁང་ནང་དུ་སོང་ནས་དེར་ཐིམ། གདོང་བཞིའི་སྤྲུལ་པའི་མི་ནག་བྲམ་
གཟུགས་ཀྱི་སྐུར་ཐིམ་མོ། །དེར་བཙོན་མི་རྣམས་རྗེས་ལྷ་འབངས་སུ་གྱུར་པས།
བསྟན་པ་རིན་ཆེན་གྱི་ཞལ་ནས། དམག་འདི་ང་ལ་ཤིན་ཏུ་ཕན་གསུངས། ཕྱོགས་
པའི་གོ་མཚོན་མང་པོ་ནི་མགོན་ཁང་ནང་དུ་ཕུལ་བས། དེང་སང་ཡང་གཙང་
མའི་གོ་མཚོན་ཞྭ་གོས་མང་པོ་སྟོན་རྒྱུ་ཡོད་དོ། །དེ་ནས་བཟུང་གཞན་ཕྱོགས་ཀྱི་
གནོད་པ་ཐམས་ཅད་རང་སར་ཞི། གྲུབ་མཐའ་ཐམས་ཅད་སུན་ཕྱུང་། ཐམས་
ཅད་དགེ་ལེགས་སུ་གྱུར། དགྲ་སྡེ་ཐམས་ཅད་མི་བསྐྱོད་པའི་ཞིང་དུ་བཏང་བས་
ཀུན་གྱིས་ཧ་ལས་ནས། ཐམས་ཅད་ཀྱིས་བླ་མ་ཧེ་རུ་ཀ་ཞེས་མཚན་གསོལ། བླ་མ་
རིན་པོ་ཆེ་ཉིད་ཀྱི་ཞལ་ནས། ང་ཡི་དགོན་སྡེ་གནོད་པའི་བསམ་སྦྱོར་ཅན། །བྱུང་
ཚེ་སྲོག་གི་ལྷག་མ་མེད་པ་ཉིད། །མཐོ་དམན་མང་ཉུང་དགྲ་སྡེ་གང་བྱུང་ཡང་། །
ངེས་པར་ཚེ་བསོད་བ་མོ་ཉི་བཞིན་འགྲོ། །གུས་པའི་མི་རྣམས་ཡར་ཟླ་བཞིན་
འཕེལ་འོངས། །དུས་མཐར་ལན་གཅིག་རྡོ་གཏོར་གཉེན་པོ་འདི། །འཕེན་པའི་
ཡུལ་གྱུར་དཔུང་གཅིག་ཡོད་ལ་ཉེ། །དེ་དག་ཀྱང་ནི་འདི་ལྟར་རྡུལ་དུ་བརློག །མི་
རབས་བཅུ་བཞིར་དགོན་སྡེ་འདི་ཉིད་ལ། །གནོད་པའི་དགྲ་སྡེ་གང་ཡོད་དེ་དག་
ཀུན། །རང་སྲོག་འཇུག་པར་འདོད་པའི་ཚེ་ཟད་ཡིན། །ང་ནི་རྡོ་རྗེ་ཕ་ལམ་དག་
དང་མཚུངས། །དེ་ཕྱིར་རྗེས་འཇུག་འཇིགས་པར་བྱེད་མི་དགོས། །དགྲ་ཕམ་རང་
ཉིད་རྒྱལ་ལ་ཐེ་ཚོམ་མེད། །ཅེས་གསུངས་སོ། །དེ་སྐབས་བླ་མའི་དགུང་ལོ་སོ་ལྔ་
162



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བ་འབྲུག་གི་ལོ( སྤྱི་ལོ༡༥༠༨)ལ་མགོན་ཁང་གི་ནང་དུ་བསྟེན་གཏོར་མངའ་་་་
གསོལ་མཐའ་དམག་སོགས་བསམ་སྦྱོར་ངན་པའི་དགྲ་བགེགས་ལ་མནན་པ་་་་་་
མཛད་པས། གཏོར་མ་ལ་བདུད་རྩིའི་རྒྱུན་བབས། འབྲུབ་ཁུང་དུ་དགྲ་བགེགས་
དངོས་སུ་བཀུགས། སྟོབས་ཆེན་གྱི་མནན་པས་དགྲ་བགེགས་རྣམས་གཤིན་རྗེའི་
ལྟོ་བར་བཅུག་པ་མཛད། དེ་སྐབས་ཤར་ཕྱོགས་རྒྱ་ཡུལ་དམུ་ནེའི་དགོན་དུ་མི་
དྲག་མང་པོས་གདན་དྲངས། བསྙེན་བཀུར་ཕུན་སུམ་ཚོགས་པ་བྱས། རྒྱ་ཡི་མི་
དཔོན་མང་པོས་བཀུར། དེ་དག་གིས་རྐྱེན་བྱས་གོང་མ་སི་ཀྱའི་ཏཱ་མིང་གིས་བླ་མ་
འདི་ཉིད་ཀྱི་སྙན་པ་གསན་ནས་གདན་འདྲེན་པ་མངག་པས། རྒྱ་ཡུལ་དུ་ཕན་
པའི་ཞལ་ཏ་གོང་མའི་དགུང་ལོ་དུ་ལོན་དང་། འབྱུང་འགྱུར་གྱི་ལུང་བསྟན།
སྔོན་སངས་རྒྱས་སྒོམ་པའི་སྐབས་ཀྱི་འདྲེ་ངན་བཏུལ་བས་ཕྱོགས་ཞབས་ཀྱིས་་་་་་
བཅགས་པ་སོགས་ཀྱི་ལོ་རྒྱུས། རྒྱའི་ཞིང་རྣམས་ཀྱི་གནས་ལུགས་ཐམས་ཅད་
གསུངས་ནས་ཕོ་ཉ་སླར་ལྡོག བླ་མ་ཉིད་ཡར་བྱོན་ནས། སྔར་གྱི་རི་ཁྲོད་དགོན་
སྡེའི་ནུབ་ངོས་དེར། ཡི་དམ་བཅུ་བོས་གཙོས་པའི་དཀྱིལ་འཁོར་མང་པོ་བསྙེན་
པས་ཐམས་ཅད་ཀྱི་ཞལ་གཟིགས་ལུང་བསྟན་མཛད། ཕྱོགས་ཀྱི་སྐྱེ་བོ་མང་པོར་
གདམས་པ་གང་འོས་བསྩལ། དེ་སྐབས་གོང་མས་བླ་མ་ལ་དངུལ་སྟོང་ཕྲག་གོས་
གསེར་ཇ་སོགས་ཀྱི་འབུལ་བར་ཏཱ་ཞིང་བླ་མ་དང་། ཁེ་ཤིག་ཁེ་ཆིངས་ཞེས་པ་
མངག་པ་རྣམས་འབྱོར། བླ་མ་གྲུབ་ཐོབ་སངས་རྒྱས་རིན་པོ་ཆེའི་ལུང་གི་ཐམ་ཁ་
བ་སོ་ལས་གྲུབ་པའི་ཡུ་བ་འཁོར་ལོ་ནོར་བུས་མཚན་པ་དང་གནང་སྦྱིན་རྣམས་་་་་
བསྩལ། དེ་ཕྱོགས་ཐམས་ཅད་ཀྱི་གཙུག་གི་ནོར་བུར་གྱུར། སླར་བཙན་ལྷ་ཧོར་
སོགས་སུ་ཅུང་ཟད་རེ་བྱོན་ནས་གདུལ་བྱ་རྣམས་ལ་ཆོས་འཁོར་བསྐོར་ནས་ཚུར་་་་
བྱོན་རང་ཡུལ་དུ་ལོ་མང་པོ་བཞུགས་ནས་གཟིམས་ཁང་ཞེས་པའི་གཙུག་ལག་་་་་
ཁང་བཏབ། མགོན་ཁང་སངས་རྒྱས་སོ་ལྔའི་ལྷ་ཁང་སོགས་ལ་རབ་ཏུ་གནས་
163



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་ཡེ་ཤེས་པ་རྣམས་དངོས་སུ་ཐིམ་པར་གཟིགས། སླར་དགོན་སྡེ་ལ་རབ་
གནས་མཛད་པས་ཀྱང་། དེ་བཞིན་ཡེ་ཤེས་པ་རྣམས་དངོས་སུ་བཅུག་པ་མཛད་
ནས་དགུང་ལོ་གྱ་ལྔ་བའི་ས་རྟ(སྤྱི་ལོ༡༥༥༨）ལ་གཟུགས་སྐུའི་བཀོད་པ་བསྡུ་་་་
བར་བརྩམས་པའི་ཚེ། ཞལ་ཆེམས་གསུངས་པ་ནི། དགེ་སློང་རྡོ་རྗེ་དབང་ཕྱུག་བློ་
བཟང་བ། །ལ་སོགས་འཁོར་རྣམས་མྱ་ངན་བྱ་མི་འཚལ། །བསྐལ་པར་འདུག་
ཀྱང་རང་དབང་ཡོད་མོད་ཀྱང་། །རྟག་འཛིན་བསྐུལ་ཕྱིར་འགྲོ་བ་ཆོས་ཉིད་ཡིན།།
ལོ་བདུན་བར་དུ་སྲིད་འདི་ཟུངས་ཤིག་དང་། །མིག་དམར་ལོ་ལ་ང་ནི་སླར་ཡང་
འབྱུང༌། །དེ་བར་ཕ་མ་དག་པ་མི་འདུག་པས། །གྲུབ་ཐོབ་མཁའ་འགྲོའི་རྒྱུད་དུ་
དེ་སྐབས་སྨིན། །ཡངས་པའི་ནོར་འཛིན་ཁྱབ་པར་མྱུར་ནས་ཀྱང་། །དབང་སྡུད་
ནུས་པའི་འཕྲིན་ལས་ཅན་དུ་འོངས། །རྣམ་རྒྱལ་གདུགས་དཀར་སྒྲོལ་མ་འབུམ་
གསུམ་རེ། །གུར་ཞལ་བསྐང་བ་ཁྲི་རུ་བསྒྲུབ་པ་གྱིས། །གསང་ཚེ་ལུས་ལ་གནོད་
མེད་རྟེན་འབྲེལ་འབྱུང་། །དགོན་སྡེ་འདི་ཉིད་འཛིན་ཚུལ་རང་ལ་རག །གཞན་
གྱིས་གནོད་པ་ཅིས་ཀྱང་མི་ཚུགས་ཀྱི། །འཁོར་ཀུན་སྤྲོ་བ་བསྐྱེད་ལ་དགོས་བཞིན་
བསྒྲུབ། །གསུངས་སོ། །བླ་མས་ང་ནི་རྟོགས་པ་ནམ་མཁའ་དང་མཉམ་པའི་ལྷ་
ཚོགས་རྣམས་ཀྱི་ཞལ་ནམ་འདོད་དུ་གཟིགས་པ་དང་། ལུང་བསྟན་དབུགས་
དབྱུང་ལྷན་དུ་མཛད་པས། རྟག་པར་རྩ་བ་གསུམ་དང་དབྱེར་མེད་ཀྱི་ངང་ནས་
བཞུགས་པ་ཡིན་པས། ཞལ་གཟིགས་ལུང་བསྟན་སོགས་འབྲིར་མི་ལང་བས། །
ལུང་རྟོགས་ཀྱི་ཡོན་ཏན་གྲུབ་ཐོབ་རྡོ་རྗེ་དྲིལ་བུ་པ་སོགས་དང་མི་གཉིས་པའི་རང་
བཞིན་ཅན་ཡིན་ནོ། །དེ་ནས་སྐུ་འདས་པ་ནས་སྒྲ་འོད་མེ་ཏོག་གི་ཆར་སོགས་
དང་། གདུང་བཞུ་བའི་གདུང་རིས་ཐམས་ཅད་འཇའ་ཚོན་བཀྲ་བའི་ཡི་དམ་གྱི་
སྣང་བ་དང་། རིང་བསྲེལ་འབའ་ཞིག་དང་། གདུང་ཐལ་རྣམས་ཤ་རི་རམ་ཁོ་
ནར་གྱུར་པ་གདུང་རྟེན་དང༌། བླ་མའི་སྐུ་འགའ་རེ་བཞེངས་པའི་ནང་དུ་
164



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བཞུགས་སོ། །རིམ་གཉིས་རིན་ཆེན་བདུན་གྱི་བང་མཛོད་ནས། །ལུང་རྟོགས་
འཁོར་ལོས་བསྒྱུར་པའི་མཐུ་སྟོབས་ཀྱི། །རྣ་བ་བརྒྱད་པའང་ཚངས་རིགས་གནས་
སུ་བྲོས། །དུས་གསུམ་རྒྱལ་བའང་མི་མངོན་དབྱིངས་སུ་འཛུམ། །ཞེས་རོང་བོ་
མཁས་གྲུབ་ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་བསྟན་པ་རིན་་་་
ཆེན་གྱི་ཡལ་འདབ་སྟེ་བཞི་བཅུ་པའོ། །
༤༡.འགྲོ་མགོན་བསྟན་པ་རབ་རྒྱས་ཀྱི་ཡལ་འདབ།
ལུང་རྟོགས་མཐུ་སྟོབས་ཡེ་ཤེས་མེ་དཔུང་གིས། །མ་རུངས་ནག་ཕྱོགས་བུད་
ཤིང་བསྲེགས་པའི་འོད། །རྒོད་མ་ཁ་ཡིས་བསྐྲུན་མིན་འཕྲིན་ལས་མེས། །ཡིད་
ཅན་ཀུན་རྟོག་ས་ལེ་སྦྲམ་དུ་འབར། །དེ་ཡང་བསྟན་པ་རབ་རྒྱས་ནི། ཡབ་གྲུབ་
ཆེན་ལཱ་ལི་ཏའི་སྤྲུལ་པ་གདུང་ཨ་རྒྱས་ཟེར་བ་ཞིག་ཡིན་ལ། མཚན་ཡོན་ཏན་
དབང་ཕྱུག་ཏུ་གྲགས་པ་དེ་ཉིད་སྔར་དགེ་སློང་ཡིན་པ་ལ་ཕྱིས་འགྲོ་དོན་གྱི་ཆེད་་་
དུ་ཨ་རིག་གི་ས་ཆ་ནས། མཁའ་འགྲོ་སེངྒེའི་གདོང་བ་ཅན་གྱི་སྤྲུལ་པ་བུ་མོ་སྐྱིད་
མོ་ཡག་ཟེར་བ་དབང་དུ་བསྡུས་ནས། ལྟར་སྣང་ཁྱིམ་པའི་ཚུལ་མཛད་པ་དེ་
གཉིས་ཀྱི་སྲས་སུ། ཡུལ་སྐྱོང་རྨ་ཆེན་སྦོམ་རའི་ལྷ་ཞོལ་ཨ་རིག་གསེར་མཛོད་ལུང་
གི་ནང་། ཨ་མྱེ་ཀེ་ཏུ་དམར་ཡག་གི་མདུན། དཔལ་ཐང་ཞེས་པ་དེར་ཤིང་ཕོ་བྱི་
བའི་ལོ( སྤྱི་ལོ ༡༥༦༤) ལ་སྐུ་བལྟམས་པས། ཧཱུྃགསུངས་པས་དེར་འཁོད་ཀུན་
གྱིས་ཡ་མཚན་ནས་ཅི་ཞིག་ཟེར་བ་ན། ཡབ་ཀྱིས་མི་མ་ཡིན་གྱི་ཆོ་འཕྲུལ་མ་ཡིན་
ནམ་གསུངས། འགྲོ་བ་རྣམས་ཀྱིས་ཡིད་ཆེས་ཕྱིར་ཀེ་ཏུ་དམར་ཡག་གི་ཆེད་
མཚམས་ན་བྲག་གཅིག་ཡོད་པའི་སྟེང་དུ་སྲས་ཁྱེར་ནས། ཐོགས་གསུམ་ཙམ་གྱིས་
ཐུར་དུ་འཕངས་པས། ཕ་བོང་གི་སྟེང་དུ་བརྒྱབ་པས་འདམ་བརྫིས་པ་ལྟར་བྱིས་
165



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་རྗེས་གསལ་བར་བྱུང་། བྱིས་པས་ཡི་གེ་དྲུག་མ་དང་། ཨ་ར་པ་ཙ་ནའི་
སྔགས་གསུངས་ནས་འཛུམ་པ་མཛད་པས། ཐམས་ཅད་ཀྱིས་གྲུབ་ཐོབ་ཀྱི་སྲས་
གྲུབ་ཐོབ་ངེས་སོ་ཞེས་ཕལ་བ་རྣམས་གླེང་། ཟླ་བ་གཉིས་ཙམ་སོང་བ་ན་ཐུགས་
རྗེ་ཆེན་པོས་བྱིན་གྱིས་བརླབས་དུང་སྐྱོང་ལྷ་མོས་གཟེངས་བསྟོད་མཛད་པས་སྐུ་་་
བོངས་ལོ་གཉིས་ལོན་པའི་བོངས་ཚོད་དུ་གྱུར་ཅིང༌། གཏམ་ཅི་འདོད་སྨྲ་ནུས་པ་
བྱུང༌། ང་རང་ནི་བསྟན་པ་རིན་ཆེན་གྱི་སྐྱེ་བ་ཡིན། སློབ་དཔོན་ཆེན་པོས་ནི་བྱིན་
གྱིས་བརླབས་པས་སྣང་སྲིད་ཐམས་ཅད་ང་ཉིད་ཁོ་ན་འོ་གསུངས་པས་ཐམས་་་་་
ཅད་ཀྱིས་གུས་པའི་ཕྱག་བྱེད་དོ། །དེར་ཟླ་བ་བཅུ་དྲུག་ལོན་པ་ན། རང་ཡུལ་དུ་
ཡབ་ཀྱིས་གདན་འདྲེན་པར་བརྩམས་པ་ན། ཕྱོགས་དེའི་སྦྱིན་བདག་ཐར་བ་
འབུམ་ཟེར་བས་ལོ་གཅིག་ཡབ་ཡུམ་སྲས་རྣམས་མཆོད་གནས་སུ་མཛད། དེ་
སྐབས་ཐུགས་རྗེ་ཆེན་པོ་དང་ཡི་དམ་བསྲུངས་མར་བཅས་པའི་ཞལ་གཟིགས་ནས།
སྐྱེ་བར་བསྐྱངས་པའི་རིགས་ཀྱི་བུ། །རང་ཡུལ་བསྟན་པ་འཛིན་པ་ལ། །དུས་
ཚིགས་གཉིས་སུ་དུས་ཚོད་མིན། །མ་རུངས་ལག་ཏུ་སོན་པ་ལྟར། །མཐའ་འཁོབ་
འདུལ་བའི་སྐལ་བ་ཡོད། །ཞུམ་པར་མི་བྱ་སྤྲོ་བ་བསྐྱེད། །ཅེས་གསུངས་སོ། །དེ་
ནས་ཡབ་ཀྱིས་ཡར་བྱོན་པ་དང་ལམ་ཁར། དམུ་ནེའི་དགོན་གྱི་མི་སེར་འགའ་
ཞིག་གིས་གཡོ་ཐབས་བྱས་ནས་གདན་འདྲེན་པར་རྩོམ་པས། ཡབ་ཀྱིས་མ་ཉན་
པར་སྲས་འཕྲོག་དོགས་ནས་དེར་ལོ་གཅིག་བཞུགས། དེ་སྐབས་ཡུལ་དེར་རྒྱ་འདྲེ་
མང་པོས་གུས་པས་བཏུད། རྗེས་སུ་འཕྲིན་ལས་བསྒྲུབ་པར་དམ་བཅས། དེ་ནས་
གུར་ཞལ་བེར་སོགས་བསྲུངས་མ་རྣམས་ཀྱང་བསུ་བའི་ཚུལ་དུ་བྱོན། དད་ལྡན་
གྱི་སྦྱིན་བདག་རྟ་མགྲིན་འབུམ་ཟེར་བས་གློ་བུར་དུ་གདན་དྲངས་ནས། དགུང་
ལོ་དྲུག་ལ་རང་ཡུལ་དུ་ཕེབས་སོ། །དེ་སྐབས་རྡོ་རྗེ་ཕག་མོ་ལ་མཁའ་འགྲོ་མང་
པོས་བསྐོར་བ་ཞལ་གཟིགས། གདོན་བགེགས་རང་སར་གྲོལ་བའི་ཟབ་ཆོས་
166



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
གཅོད་ཀྱི་གདམས་པ་ཐམས་ཅད་རང་བབས་སུ་ཐུགས་ལ་འཁྲུངས། རྒྱལ་བ་ཤཱཀྱ་
ཐུབ་པ་ལ་སྤྱོད་རྒྱུད་དང་ལྷ་རྒྱུད་ཀྱིས་བསྐོར་བའང་གཟིགས་ཏེ་སྟོན་པའི་ཞལ་་་་་
ནས། མདོ་རྒྱུད་ལྟ་བའི་གནད་ལ་སྐྱོངས། །ཟབ་དོན་ཁོ་ན་ཉིད་ལ་རྟོགས། །
གནས་ལུགས་ཕྱག་རྒྱ་ཆེན་པོ་སྤྱོད། །བདེ་ཆེན་རིག་པའི་རང་གདངས་སྐྱོང་། །
གསུངས་ནས་ཕྱག་སྤྱི་བོར་བཞག་པས། དེ་ནས་བརྩམས་ཏེ་མདོ་སྔགས་ཀྱི་ཆོས་
ཐམས་ཅད་ལན་རེ་ཁྲིད་ཅིང་གཟིགས་པ་ཙམ་གྱིས་ཐུགས་ལ་འཆར་བ་བྱུང་། དེ་
ནས་སློབ་དཔོན་པ་རྡོ་རྗེ་གྲགས་པ་དང་། ཞབས་དྲུང་བསྟན་པ་གྲགས་པ་སོགས་
ཀྱི་སྤྱན་སྔར་རབ་ཏུ་བྱུང་ནས་མཚན་བློ་བཟང་བསྟན་པ་རབ་རྒྱས་སུ་གསོལ་ནས་་
ཡི་དམ་ཐུགས་རྗེ་ཆེན་པོའི་ལུང་ལྟར་དམིགས་བརྩེ་མ་འབུམ་ཐེར་འདོན་པ་་་་་་་
གནང་བའི་ཚེ། ཇོ་བོ་ཆེན་པོ་ཨ་ཏི་ཤ རྗེ་ཆེན་པོ་བློ་བཟང་གྲགས་པ། འབྲོམ་
ཆོས་ཀྱི་རྒྱལ་པོ་གསུམ་ལ་པཎ་གྲུབ་མཐའ་ཡས་པས་བསྐོར་པ་གཟིགས་ཤིང༌།
རྗེའི་ཐུགས་ཀར་རྡོ་རྗེ་འཇིགས་བྱེད་ཞལ་ཕྱག་ཡོངས་རྫོགས་སོགས་ཡུམ་བཅས་་་་
བཞུགས་པའི་ཞལ་ནས། སྐྱེ་མང་སྔོན་ནས་འབྲེལ་བའི་ལྷ། །རྡོ་རྗེ་འཇིགས་བྱེད་
ང་ཡིན་གྱི། །རྟག་ཏུ་བསྒྲུབ་བསྙེན་བརྩོན་པ་ན། །རང་གཞན་དོན་གྲུབ་བར་ཆད་
སེལ། །གསུངས་ནས་རང་གི་ཐུགས་ཀར་ཐིམ། མཁའ་འགྲོ་སེང་གེའི་གདོང་ཅན་
བཞུགས་པའི་གཟིགས་སྣང་གི་ཚེ། སློབ་དཔོན་ཆེན་པོའི་ཞལ་ནས། སྔོན་ཚེ་བྱ་
རུང་ཁ་ཤོར་བཞེངས་པའི་ཚེ། །སློབ་དཔོན་གཅིག་པའི་སྤུན་གྱུར་གསལ་སྣང་གི །
སྐྱེ་བ་དཔའ་བོ་རྡོ་རྗེ་ཁྱོད་ཉིད་ལ། །གུ་རུ་བདག་གི་གནས་གཏེར་བཅུ་དྲུག་
དབང་། །མཁའ་འགྲོ་བདུད་འདུལ་དྲག་མོ་བསྒྲུབ་གྱུར་ན། །མུ་སྟེགས་དམ་སྲིའི་
གདུག་པ་རང་སར་ཞི། །སྔོན་གྱི་ཡུམ་གཅིག་ལྷ་མོ་བྲ་མོ་ཧེ། །དམ་ཚིག་མཁའ་
འགྲོ་ཡིན་པས་བསྙེན་པ་གྱིས། །དེར་བརྩོན་ལུས་དང་གྲིབ་མ་ལྟར་འགྲོགས་ནས། །
བྱ་བ་ཅུང་ལ་མཁའ་འགྲོ་མི་འཁྲུགས་དགྱེས། །བརྟུལ་ཞུགས་སྤྱོད་པ་བསྐྱངས་
167



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པས་ལོག་འདྲེན་འདུལ། །སྙིགས་མའི་སེམས་ཅན་དོན་དུ་སོང་བ་ན། །ཁོང་དང་
བྱ་སྤྱོད་མ་མཐུན་ཉེས་སྐྱོན་མེད། །སྣང་སྲིད་རིག་པར་ཤེས་པས་གནོད་པ་མེད། །
དེ་ཕྱིར་སྨྲས་པའི་དོན་དུ་ཞིབ་ཏུ་དཔྱོད། །ཅེས་གསུངས་ནས་དབང་བསྐུར་བྱིན་
རླབས་མཛད། དེ་སྐབས་ཅུང་ཟད་ཀློག་པ་དང༌། འཛིན་སྐྱོར་སོགས་ལ་བརྩོན་
ཚུལ་མཛད་ནས། སྐབས་ཤིག་ཚེ་སྒྲུབ་རྡོ་རྗེ་རྒྱ་མདུད་ཀྱི་བསྒྲུབ་པ་མཛད་པས།
མགོན་པོ་ཚེ་དཔག་མེད་དང་སློབ་དཔོན་ཆེན་པོ། རྡོ་རྗེ་རྣམ་འཇོམས། དམག་
ཟོར་མ། ཚེ་རིང་མཆེད་ལྔས་བསྐོར་པ་ཞལ་གཟིགས། ཚེ་དཔག་མེད་ཀྱི་བུམ་ཆུས་
བྱིན་གྱིས་བརླབས་པའི་སྣང་བ་བྱུང་བས་ཚེའི་དངོས་གྲུབ་ཐོབ་པའི་བརྟུལ་ཞུགས་
ཐོབ། ཡང་ནུབ་གཅིག་མར་མེ་སྟོང་ཕྲག་མང་པོ་སྦྱར་ནས་འཇིག་རྟེན་འོད་ཀྱིས་
ཁྱབ་པར་མཛད་པའི་རྨི་ལམ་བྱུང་གསུངས། ལན་ཅིག་འཇིགས་གསང་བདེ་
གསུམ་གྱི་བསྙེན་པ་ཅུང་ཟད་མཛད་ནས་ཕ་རོལ་གྱི་དགྲ་ལ་རྒྱུགས་པའི་གཟིགས་་་
སྣང་བྱུང་བའི། དེའི་ཚེ་གཞན་ཕྱོགས་ཀྱི་བླ་མ་རྡོ་རྗེ་ཕུན་ཚོགས་ཟེར་བ་གྲུབ་
རྟགས་འགའ་རེ་ཡོད་པ་རྫུ་འཕྲུལ་འགྲན་དགོས་པའི་ཚིག་བྱུང་ངོ༌། །དེར་བླ་མ་
དགུང་ལོ་བཅུ་དྲུག་བཞེས་པའི་སྐབས་ཡིན་པས་ཞལ་གྱིས་བཞེས། འགྲན་ཟླ་རང་
ཡང་གཞི་དགོན་དུ་བྱུང་ནས། དང་པོར་ཆོས་ཀྱི་བརྒལ་བརྟག་བྱ་བར་བརྩམས་
པས། བླ་མ་དང་བསྲུངས་མས་ངག་མནན་པས། རྡོ་རྗེ་ཕུན་ཚོགས་ལྐུགས་པས་ཀུ་
སྒྲ་ཡང་མི་ཤེས་པ་ཙམ་དུ་སོང་། ཡང་རྫུ་འཕྲུལ་འགྲན་པས། བླ་མ་བསྟན་པ་རབ་
རྒྱས་ཉིད་ཀྱིས་རལ་གྲི་ལ་མདུད་པ་གནང༌། རྡོ་ལ་ཕྱག་རྗེས་བཞག་ནས་འདི་
བཞིན་གྱིས་ཤིག་གསུངས། སྐད་འདར་དབུགས་རྔམ་ལུས་རྔུལ་ནས་བླ་མས་ཟིལ་
གྱིས་མནན་པས་གྲུབ་རྟགས་སྟོན་པ་ལྟ་ཞོག་འགུལ་མི་ནུས་པ་ཙམ་དུ་སོང་བས།
རྗེ་བདག་ཉིད་ཆེན་པོ་ཡབ་སྲས་ཀྱི་བསྟན་པ་ནི་མཁའ་ལ་ཉི་མ་ཤར་བ་ལྟར་གྱུར།
ཕ་རོལ་པོ་གཏན་ནས་ཕམ་ནས་སུན་པའི་ནང་དུ་བྲོས་སོ། །དེ་ཚེ་ཕ་རོལ་པོ་
168



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
རྣམས་ཀྱིས་བླ་མ་ལ་དྲག་པོའི་ལས་སྦྱོར་བྱས་པས་བླ་མའི་གཟིགས་སྣང་ལ་གུར་་་་
ཞལ་ལྷ་མོ་ལས་གཤིན་ཀེ་ཊ་པ་རྣམས་ཀྱིས་ཕ་རོལ་པོ་མ་དག་པའི་དགྲ་བགེགས་་་་
ཐམས་ཅད་རྡུལ་དུ་བརླགས་པའི་གཟིགས་སྣང་བྱུང་བ་ལྟར། ཕོ་རོལ་པོ་རྣམས་
ངན་སྔགས་ཀྱི་དུག་ཟེར་རང་ལ་ཕོག་ནས། སྔགས་མཁན་དཔོན་གཡོག་དྲུག་ཅུ་
ཙམ་ཐམས་ཅད་ཀྱང་ཚེ་མཐར་ཕྱིན་པ་གཅིག་ཀྱང་མ་བྱུང་བའི། བདུད་སྡེའི་
མགོ་བོ་ལྷ་ཚོགས་རྣམས་ཀྱི་དོ་ཤལ་དུ་འཕྱང་བར་གྱུར། དེ་ནས་དགུང་ལོ་ཉེར་
གཅིག་པར་སོན་པའི་ཚེ་མཁའ་འགྲོ་ལས་ཀྱི་དབང་མོ་ཆེ་དང༌། ཡེ་ཤེས་མཚོ་རྒྱལ་
གྱིས་གཅོད་ཀྱི་གླེགས་བམ་གནང་། ལབ་སྒྲོན་གྱིས་དེའི་དབང་བསྐུར་བའི་ཉམས་
དང་ལུང་བསྟན་མཐའ་ཡས་སོ། །དེ་སྐབས་བསམ་སྦྱོར་ངན་པའི་ཕྱོགས་ཀྱི་མི་
ཞིག་གིས་བཙན་དུག་དྲངས་པར་བརྟེན་ཅུང་ཟད་བསྙུང་བའི་ཚེ། རྒྱལ་བ་སྨན་
གྱི་བླ་མ་ལས་སངས་རྒྱས་བྱང་སེམས་མང་པོ་དང༌། མཁའ་འགྲོ་ལས་ཀྱི་དབང་མོ་
ཆེ་སོགས་ཀྱིས་བསྐོར་བར་གཟིགས། མཁའ་འགྲོ་དབང་མོ་ཆེའི་དུག་དབང་
བསྐུར་བས། བཙན་དུག་སྨན་དུ་གྱུར་ནས་བསྙུང་བ་དྭངས། སྐུ་གཟུགས་
མདངས་དང་ལྡན་པར་གྱུར། དགུང་ལོ་ཉེར་དྲུག་ལོན་པའི་ཚེ་གྲུབ་མཐའ་ངན་
སློང་རྣམས་གཏན་ནས་ཡིད་བཅད་ཕྱིར། སྨད་ཕྱོགས་སུ་བྱོན་པས་ཆོ་པ་ཞི་ཟེར་
བའི་གཞན་ཕྱོགས་རྣམས་ཀྱིས་བླ་མ་བཙོན་དུ་བཟུང་ནས། མཚོན་གྱིས་བརྒྱབ་
ཀྱང་མ་གནོད་པར་མཚོན་རྣམས་ཆག ཕ་བོང་ཆེན་པོས་བརྡེག་ཀྱང་སྐུ་ལ་ཅུང་
ཟད་མ་གནོད་པར་རྡོ་རྣམས་འཐོར། ལྕགས་སྒྲོག་ཏུ་བཅུག་པས་དེ་ཡང་འཐོར། །
དགུན་གྲང་སྒང་ལ་ཆུར་འཕངས་པས། ཤེལ་དྲུང་པ་ལྟར་ཆུར་འདྲེད་ནས་གྱེན་
དུ་ལོག མེས་བསྲེགས་ཀྱང་ཞལ་འཛུམ་པ་ལས་སྤུ་ཙམ་ཡང་མི་ཚིག་པས་ཐམས་
ཅད་ཅི་བྱ་གཏོལ་མེད་དུ་གྱུར་ཏོ། །དེར་ཡང་ཡུལ་གྱི་དཔུང་ཆེན་ཀྱང་འབྱོར། །
ཕན་ཚུན་འཐབ་པའི་བར་ལ། གཞན་ཕྱོགས་པ་རྣམས་ཀྱི་ཁྲོད་ན་དད་ལྡན་
169



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཅིག་གིས་ལྐོག་ནས་ཕྱག་བྱས་ཞབས་སྤྱི་བོར་བླངས་བཟོད་གསོལ་བྱས་ནས་ཕྱིར་
བསྐྱལ་ནས་བླ་མ་རང་དཔུང་གི་ནང་དུ་སླེབས། རང་དཔུང་རྣམས་འཁྲོས་པའི་
ཉེ་ཆར་གྱི་ཡུལ་རྣམས་བཅོམ་པས་བླ་མ་རང་ཡུལ་དུ་ལོག་གོ །དེ་ནས་ལོ་རྗེས་མ་
ལ་དབུས་སུ་བྱོན། ཐམས་ཅད་མཁྱེན་གཟིགས་ཆེན་པོ་ངག་དབང་བློ་བཟང་རྒྱུ་
མཚོ་དང་མཇལ། ཐུགས་ཡིད་གཅིག་འདྲེས་སུ་གྱུར། གཙང་དུ་བྱོན། པཎ་ཆེན་
བློ་བཟང་ཆོས་ཀྱི་རྒྱལ་མཚན་གྱི་དྲུང་དུ་བསྙེན་རྫོགས་མཛད། ས་སྐྱར་བྱོན།
བདག་ཆེན་ངག་དབང་ཀུན་དགའ་བཟང་པོའི་དྲུང་དུ་ཞལ་གྱིས་རྗེས་གནང་ཞུས།
ས་སྐྱའི་ན་རོ་བུམ་རྒྱུན་གྱི་ཚེ་ཆུ་བསྐམས་པས། བླ་མ་འདི་པ་ལ་ཞུས་པས། བླ་
མས་ཆོས་སྐྱོང་ལ་འཕྲིན་ལས་བཅོལ་དགོས་པ་མཛད་པས་ཉི་མ་དེ་ཉིད་ལས་སྔར་་ ་
ས་ལོ་འཇམ་པའི་རྡོ་རྗེའི་སྐབས་དང་མཚུངས་པར་གྱུར་པས། ཀུན་གྱིས་ཡ་
མཚན་ནས་ཨ་མདོའི་གྲུབ་ཆེན་པར་གྲགས། ས་སྐྱའི་རྩེ་ནས་རྟེན་ཟང་ཟིང་དང་
བཅས་པའི་གནང་སྦྱིན་མཐའ་ཡས་མཛད། སླར་གཙང་དུ་བྱོན། པཎ་ཆེན་རིན་
པོ་ཆེར་གདམས་ངག་མང་པོ་ཞུས། དབུས་སུ་བྱོན། འབྲས་སྤུངས་སུ་རྒྱལ་དབང་
ཐམས་ཅད་མཁྱེན་གཟིགས་ཆེན་པོའི་དྲུང་དུ་ཡུན་རིང་བཞུགས། དེ་སྐབས་སྡེ་
སྲིད་ཨ་བར་ནང་སོ་སོགས་ཀྱིས་སྣ་ཁྲིད་མཛད། གཙང་མངའ་རིས་ལ་ཐོག་ཚུན་
ཆད་ཧུང་ཐའི་ཇིས་དབང་དུ་བསྒྱུར་ནས་ཐམས་ཅད་མཁྱེན་གཟིགས་ཆེན་པོར་་་་
ཕུལ། ལོ་དེར་ཐན་པ་ཆེས་པས། རྒྱལ་དབང་རིན་པོ་ཆེས་ཨ་མདོ་གྲུབ་ཆེན་གྱིས་
ཆར་སློང་གྱིས་ཤིག་གསུངས་པས། བླ་མ་འདི་ཉིད་ལྷ་སའི་ཀླུ་ཁང་དུ་བྱོན་ནས་
མཚོར་ཕེབས་པས། ལྷ་གཉེར་གྱིས་རོང་སྨྱོན་དེ་ཆུར་མཆོངས་སོ་ཟེར། ཞག་དྲུག་
གི་བར་མཚོ་ནང་དུ་བཞུགས་པས། ཉིན་ཞག་དྲུག་ཁ་སྦྱོར་དུ་ཆར་ཆེན་པོ་ཕབ་
པས་སྤྱི་ཆུ་དང་ཆུ་རྣམས་ཤིན་ཏུ་ཆེ་བས་སྡེ་སྲིད་ཀྱིས་རྒྱལ་དབང་ལ་ཞུས་པས།
ཐམས་ཅད་མཁྱེན་པའི་བཀའ་ཤོག་གནང་ནས་འདི་ཁྱེར་ལ་ཀླུ་ཁང་དུ་ཕོངས་་་་་
170



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
གསུངས་པ། ཡི་གེ་མཚོར་ནུབ་ནས་བླ་མའི་ཕྱག་ཏུ་ཀླུ་རྣམས་ཀྱིས་ཕུལ་བས་བླ་མ་
ཕྱིར་བྱོན་པས་སྦྲུལ་མང་པོ་སྐུ་ལ་འཕྱང་ཞིང་བྱུང་བ་དགོན་གཉེར་གྱིས་མཐོང་། །
དེ་ཉིན་རིམ་གྱིས་ཆར་དྭངས་ནས་ལོ་ཏོག་རྒྱས་པས་རྒྱལ་དབང་ཐམས་ཅད་་་་་་
མཁྱེན་པ་སྡེ་སྲིད་ཀྱི་འཕྲིན་ལས་རྒྱ་མཚོར་བཅས་པས་ཐུགས་དགྱེས་ནས་འབྲས་་་་
སྤུངས་སུ་གཞུང་ནས་ཁང་པ་གཅིག་ཀྱང་བསྩལ་བ་དེང་སང་ཡང་རོང་བོ་ཤར་་་་་
རྩེར་གྲགས། དབུས་གཙང་སོགས་ཐམས་ཅད་ཀྱིས་དད་གུས་ཀྱི་རྣ་རྒྱན་རྣ་བར་
འཕྱངས་སོ། །བླ་མ་རིན་པོ་ཆེའི་ཇོ་བོ་རིན་པོ་ཆེས་གསེར་སྐུ་སོགས་ཀྱི་གནང་
སྦྱིན་མཛད་པ་རྣམས་རེ་ཞིག་རང་ཡུལ་དུ་གདན་དྲངས་ནས་བྱོན་པར་ལམ་ཁར་་་
བེ་རིའི་ཤོར་མ་རྣམས་ཀྱིས་བླངས། དེར་བླ་མས་མོན་བུ་བུ་ཏྲ་རྒྱུག་ཅིག་གསུངས་
པས། ནུབ་མོ་རང་ནས་བེ་རིའི་དཔོན་པོ་ལ་མགུར་འགག་གི་ནད་དྲག་པོ་བྱུང་བ་
ལ་དེའི་སང་ནས་བླ་མ་གདན་དྲངས་བཟོད་གསོལ་བྱས། མཛོ་གཡག་སུམ་ཅུ་
ཕུལ་ནས་བསྐྱལ་བས་གྲོགས་སུ་གྱུར་ཏོ། །དེ་ནས་དགུང་ལོ་སོ་དགུའི་ཆུ་སྟག( སྤྱི་
ལོ༡༦༠༢）ཚེ་བྱང་ཕྱོགས་སུ་ཆིབས་ཁ་བསྒྱུར། སྟག་ཚང་ལྷ་མོར་བྱོན་ནས་བདེ་
མཆོག་ཕུག་པའི་གནས་སྒོ་ཕྱེ། སྟག་གིས་སེམས་ཅན་ལ་གནོད་པས་གནས་བདག་
བཞོན་པར་བཅས་པ་དམ་ལ་བཏགས་ནས་ཞབས་རྗེས་བཞག སོག་ཡུལ་དུ་བྱོན།
འགྲོ་བ་མང་པོའི་དོན་མཛད་ནས་ཀླུ་ཤོད་དུ་བྱོན། ལྡིང་ཁའི་བྲག་ལ་ཞབས་རྗེས་
བཞག གཤག་རལ་དུ་བྱོན་ནས་མཁའ་འགྲོའི་ཕུག་རིང་དང་བདེ་མཆོག་ཕོ་བྲང་
གི་གནས་ཞལ་ཕྱེ། དེ་སྐབས་སྔོན་མཆིམས་ཕུར་སློབ་དཔོན་ཆེན་པོས་ལྷ་འདྲེ་
ཡོངས་ལ་རྡོ་རྗེ་ཕུར་བུའི་དབང་གནང་བའི་ཚེ་ལས་ཀྱི་ཕུར་བ་དམ་ཅན་རྡོ་རྗེ་་་་་
ལེགས་པའི་ཕྱག་བཟོ་བྱས་པ་དེ་ཉིད་ཕ་བོང་བྱ་ཁྱུང་འདྲ་བའི་ནང་དུ་ཡོད་པ་དེ་་་
འདོན་པར་དགོངས་མ་ཐག མཁའ་འགྲོ་ལས་ཀྱི་དབང་མོ་ཆེ་ལ་མཁའ་འགྲོ་
བསྲུངས་མས་བསྐོར་བ་བྱོན་པས་མཁའ་འགྲོའི་ཞལ་ནས། རིགས་ཀྱི་བུ་ཁྱོད་ངེད་
171



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལ་གསོན། །གླིང་མཆོག་འཛམ་གླིང་ཤར་གྱི་ཆ། །མདོ་སྨད་སྦོ་ར་སྦོ་མཐོན་ཞེས། །
ནམ་མཁའི་རྫོང་ཆེན་རྒྱལ་མཚན་འདྲ། །གླིང་མཆོག་འབུམ་གླིང་ཆེར་མི་ཉེ། །
སློབ་དཔོན་པདྨའི་གནས་ཀྱི་མདུན། །ཕ་བོང་ཁྱུང་འདུག་འདྲ་བའི་དབུས། །ཆེ་
མཆོག་རྡོ་རྗེ་གཞོན་ནུའི་སྐུ། །གནམ་ལྕགས་བཛྲ་ཀཱི་ལ་ཡ། །གནས་ཆེན་ཡོངས་ཀྱི་
ལྡེ་མིག་ཡིན། །སྐལ་ལྡན་ལྷག་པའི་ལྷ་མཆོག་ཡིན། །དམ་ལྡན་ཡོངས་ཀྱི་འདྲེན་པ་
ཡིན། །མཐོང་བ་ཀུན་ཀྱང་ཐར་བ་ཐོབ། །ཁྱབ་འཇུག་གཟའ་ལ་གཏད་དེ་ཡོད། །
ལོང་ཞིག་སྐལ་ལྡན་ཁྱོད་ལ་གཏོད། །གཞན་ཡང་མཁའ་འགྲོའི་བརྡ་ཡིག་ལ། །
འབྱུང་འགྱུར་ལུང་བསྟན་གསལ་བར་ཡོད། །ཕྱག་ཞབས་རྗེས་དང་བདུད་རྩི་
སོགས། །སྐལ་ལྡན་ཁྱོད་ལ་ང་ཡིས་གཏད། །བརྡ་ཡིག་རང་བྱོན་ཉེར་ལྔ་སོགས། །
འགྲོ་བ་རྣམས་ལ་ཁྱོད་ཀྱིས་སྟོན། །སྐལ་ལྡན་རྣལ་འབྱོར་རིས་ལྡན་ཁྱོད། །མཐའ་
ཡས་འགྲོ་བ་འདྲེན་པའི་ཕྱིར། །བྱང་ཕྱོགས་གནས་གཏེར་མ་ལུས་པ། །མཁའ་
འགྲོ་ང་ཡིས་ཁྱོད་ལ་གཏད། །རིམ་གྱིས་ཕྱེ་ལ་འགྲོ་དོན་གྱིས། །ཁྱོད་ནི་སློབ་དཔོན་
པདྨའི་སྲས། །མཁའ་འགྲོ་ང་ཡི་སྙིང་གི་བུ། །ངེད་ཅག་རྟག་ཏུ་ཁྱོད་ལ་འཁོར། །
འདུ་འབྲལ་མེད་དོ་རིགས་ཀྱི་བུ། །གསུངས་སོ། །དེར་ཁྱབ་འཇུག་ལ་མཆོད་
གཏོར་གནང་ནས་གཏེར་འདོན་པར་བརྩམས་པ་ན། གཏེར་བདག་གི་ཕ་བོང་
ལྕགས་ལྟར་སྲ་བར་བསྒྱུར་བས་བླ་མ་འཁྲོས་ནས་སྐད་ཅིག་གི་གནམ་ལྕགས་དྲག་་་་
པོ་ཕབ་པས་ཕ་བོང་ཕྱེ་མར་བྱས་ནས། ཡི་དམ་རྡོ་རྗེ་གཞོན་ནུའི་ཕུར་བ་ལྷངས་
ཀྱིས་གཏོན། དེ་མ་ཐག་ནམ་མཁའ་ནས་རྐང་གླིང་གི་སྒྲ་བྱུང་མེ་ཏོག་གི་ཆར་
བབས་སོ། །དེ་ནས་མཁའ་འགྲོའི་བརྡ་ཡིག་སོགས་བསྟན། ཞབས་རྗེས་སོགས་
བཞག་ནས་བྲག་དཀར་དུ་བྱོན། ཧེ་རུ་ཀའི་རྟེན་ཞལ་ཕྱེ། ནག་པོ་ཆེན་པོའི་མཚོ་
ཞལ་ཅུང་བསྟན། དེར་མཁའ་འགྲོས་ལུང་བསྟན་མང་པོ་མཛད། འབུམ་གླིང་དུ་
བྱོན། དེ་སྐབས་རྒྱ་ཡུལ་དུ་སྟག་གིས་མི་མང་པོ་ཟོས་པས་བླ་མ་འདིས་སྟག་ཚང་
172



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ལྷ་མོ་ནས་བཟུང་རྒྱ་ཡུལ་སྤྲུལ་བའི་སྡེའི་བར་གྱི་ལྷ་སྲིན་རྣམས་དམ་ལ་བཏགས་ཏེ།
ཐམས་ཅད་ཀྱིས་སྲོག་སྙིང་ཕུལ་ནས། ཕྱོགས་ཐམས་ཅད་དུ་ལོ་ལེགས་ཤིང་མི་
ཕྱུགས་ཀྱི་ནད་མེད་པར་ཐ་ན་སྟག་གི་གནོད་པའང་རྒྱུན་ཆད། མཁའ་འགྲོ་
གསང་བའི་བྲག་གི་རྩེ་བྱ་མ་གཏོགས་མི་ཐར་བ་ལ་རྫུ་འཕྲུལ་གྱིས་བྱོན་ནས་དར་་་་
ལྕོག་ཆེན་པོ་བཙུགས་ཞབས་རྗེས་མཛད་ནས་སྣང་སྲིད་ཀྱི་མི་མིན་རྣམས་དབང་་་་་
དུ་བསྡུས་ཤིང་བཀའ་བསྒོས་མཛད། འབུམ་གླིང་དུ་ཐུགས་རྗེ་ཆེན་པོ་དོན་ཡོད་
ཞགས་པའི་རྟེན་སྒོ་བསྟན། དེར་རྒྱ་ཡུལ་བརྒྱུད་སྐུ་འབུམ་དུ་བྱོན། རེབ་སྐོང་གི་
སྦྱིན་བདག་རྣམས་ཀྱི་སྙན་གསན་ཕུལ་བས། ཚུར་ལམ་འབྱོན་པའི་ཞལ་ཏ་གནང་
ནས་སྤྲུལ་པའི་སྡེར་བྱོན། སྤྲུལ་པའི་མཆོད་རྟེན་རྣམས་བརྩིས་སུ་བཏབ་ཅིང་
མཆོད་པ་མཛད། ཡུལ་དེར་ཀླུ་ན་ག་ཁེའུ་ཅུང་མཚོ་ཟེར་བ་གནས་པའི་ཀླུ་དམ་ལ་
གཏགས། ཀླུའི་དངོས་གྲུབ་ཀྱིས་གསེར་དངུལ་གྱི་འབུལ་བ་མང་པོ་བྱུང་། དེ་ནས་
ཡར་བྱོན་ནས་རྒྱ་ཡུལ་སྨན་ཚེར་ཟླ་བ་གཅིག་བཞུགས། དེ་ནས་རེབ་སྐོང་དུ་བྱོན།
མུག་མཚོ་ནག་པོ་ལ་གནས་པའི་ཀླུའི་སྲོག་སྙིང་ཕུལ་ནས་བྲན་དུ་ཁས་བླངས། །
སླར་རྒྱ་ཡུལ་དུ་ཐོལ་ཅུའི་སྐྱ་སེར་མང་པོ་གདན་འདྲེན་དུ་བྱུང་བ་བཞིན་ཕེབས་་་་
པས་ཤུའུ་ལྡོང་ཕྲོམ་ཞེས་པའི་གཞི་བདག་གི་མཐོ་འཚམས་ནས་ཐོག་དང་སེར་བ་་་
ཕབ་པས། རྡོ་རྗེ་འཇིགས་བྱེད་ཀྱི་སྐུར་བཞེངས་ནས་དམ་ལ་བཞག་ནས་མཚན་
རྡོ་རྗེ་དགྲ་འདུལ་དུ་བཏགས་པས་དངོས་གྲུབ་མང་པོ་ཕུལ། དེར་ཡུལ་དེར་ཕྱག་
རྗེས་ཞབས་རྗེས་བཞག འདྲེ་སྲིན་མང་པོ་དམ་ལ་བཏགས། ཡུལ་དེའི་འཚོག་ཁྲོ་
ཅིག་ལ་དམུ་རུ་ཀྱང་ཟེར་བའི་འདྲེ་ངན་ཞུགས། ཁྲོ་བླ་མར་ཕུལ་བས་སྐུ་རྒྱུ་བྱས་
ནས། འབུལ་མཁན་དེ་བླ་མ་འོད་ཟེར་མཐའ་ཡས་བྱ་བ་ཡིན། བྱམས་མགོན་དང་
ཐུབ་དབང་གི་སྐུ་ལུགས་སུ་བཞེངས། ཟི་ཐང་ལྷ་སོ་དྲུག་དང་། ཡུམ་གསེར་
དངུལ་འདྲེས་པས་བཞེངས་པ་སོགས་མཛད་ནས་ཡར་བྱོན་ནས་སོག་ཡུལ་དུ་་་་་་
173



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཕེབས། དེ་ཕྱོགས་ཀྱི་ཡུལ་སྐྱོང་རྣམས་ལ་གཉེར་གཏད་མཛད་དེ་རང་ཡུལ་དུ་
ཕེབས། ལོ་གཅིག་བཞུགས་ནས་དགའ་ལྡན་ཕོ་བྲང་ཞེས་པའི་གཙུག་ལག་ཁང་
ཁྱད་འཕགས་བཞེངས། དེ་སྐབས་བཙན་ལྷ་རྒྱལ་པོས། ཀཱ་ཏོ་དུང་མཁར་དུ་
གདན་དྲངས། བསྙེན་བཀུར་གྱ་ནོམ་པ་བྱས་ཤིང་ཁྱད་པར་གྲོང་པ་ཁྲི་ཁྱིམ་གྱི་ལྷ་
འབངས་ཕུལ་བས་ལུགས་གཉིས་ཀྱི་མངའ་ཐང་གོང་དུ་འཕེལ། ཡུལ་དེར་ལྷ་འདྲེ་
མང་པོ་དམ་ལ་བཞག ཕྱག་རྗེས་གྲུབ་རྟགས་ཀྱང་མང་པོ་བསྟན་ནས་མཆོད་ཡོན་
ཟུང་ཅིག་ཏུ་གྱུར། དེ་སྐབས་རྒྱལ་དབང་ཐམས་ཅད་མཁྱེན་པ་ངག་དབང་བློ་
བཟང་རྒྱ་མཚོ་རྒྱ་ཡུལ་དུ་ཕེབས་པའི་སྐད་བྱུང་བ་ལ་གློ་བུར་དུ་དབུས་སུ་བྱོན།
རྒྱལ་དབང་རིན་པོ་ཆེར་མཇལ། དེར་ཟླ་བ་གཉིས་ཙམ་བཞུགས། དེ་སྐབས་རྒྱུ་
ཡུལ་དུ་འོང་དགོས་པའི་བཀའ་ཕེབས་ནས། འགྲོ་གྲབས་བྱེད་པར་རང་ཡུལ་དུ་
བྱོན་ནས་ཀྱང་། མེ་རྒན་ཐའི་ཇི་དང་། བ་དུར་ཁཱ་གཉིས་ཀྱིས་སད་འཕྱིས་པས།
བླ་མ་འདི་ཟི་ལིང་དུ་བྱོན་ཀྱང་། བླ་མ་རིན་པོ་ཆེ་མར་ཕེབས་ནས་ཟླ་བ་གཅིག་
ལྷག་ཙམ་སོང་འདུག་པས། སོག་ཡུལ་རང་དུ་བཞུགས། དེ་སྐབས་བླ་མས་ཧུང་
ཐའི་ཇི་སོགས་ཀྱི་སོག་པོ་འགའ་ཞིག་གི་དད་པ་བརྟན་ཕྱིར། ཆང་གསོལ་བ་ལྟར་
མཛད་པས། ཧུང་ཐའི་ཇིས་ཁྱེད་ལྟ་བུས་མྱོས་བྱེད་གསོལ་བ་མི་རིགས་ཞུས་ཤིང་
མི་དྲག་ཇའི་སད་ཨུ་ཇི་ཟེར་བས་ཀྱང་དེ་ལྟར་ཞུས་པས་ཨུའི་ཇེང་སླར་མ་འགྲངས་
པར་མྱོས་བྱེད་བླུད་ན་རྗེས་སོར་ངག་ལྟར་བགྱིད་གསུངས། ཨུའི་ཇིང་གི་ཆང་
སྣོད་ཆུང་ངུ་བརྒྱ་དང་སུམ་ཅུ་ཕུལ་བས་གདན་ཐོག་གཅིག་ཏུ་གསོལ་ནས་ཡང་་་་་་
གསོལ་གར་བསྟན་པས། ད་ནི་མེད་དོ་ཞུས་པས། འོ་རྗེས་སོར་ཁྱོད་མུ་གེའི་འཆི་
བ་འདུག་སྒོམ་གསུམ་ལ་སྐལ་བ་ཆད་བྱུང་གསུངས་པས་རྗེས་སོར་ཇི་བཞིན་གྱུར།
སོག་པོའི་དྲག་ཞན་ཐམས་ཅད་ཀྱིས་བསྙེན་བཀུར་བྱས། དེར་ཐམས་ཅད་མཁྱེན་
པ་ཡང་བྱོན་ནས་དགྱེས་པའི་གནང་བྱིན་དང་འབྱུང་འགྱུར་གྱི་ལུང་བསྩལ།
174



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
ཐམས་ཅད་མཁྱེན་པ་ཡར་བྱོན། བླ་མ་རང་ཡུལ་དུ་ཕེབས་ནས་ལོ་གཅིག་ཙམ་
བཞུགས། སྐབས་ཤིག་དགེ་སློང་མ་དཔལ་མོ་ལ་སྨྱུང་གནས་བརྒྱུད་པའི་བླ་མས་
བསྐོར་བ་ཞལ་གཟིགས། དཔལ་མོའི་ཞལ་ནས། འདུལ་དཀའི་འགྲོ་བ་འདྲེན་
པའི་ཕྱིར། །རིགས་དྲུག་སྡུག་བསྔལ་སྦྱོངས་དགོས་པའི། །སྨྱུང་གནས་ཆོ་ག་རྟག་
ཏུ་བརྩོན། །ཐེག་ཆེན་ལྟ་སྒོམ་སྤྱོད་པ་ལ། །མ་གཡེངས་རྟག་ཏུ་གནས་ན་དགེ །
གསུངས་པས། བླ་མས་ཟླ་བ་དྲུག་ཏུ་སྨྱུང་གནས་ལ་བརྩོན་པས། ཉིན་རེ་བཞིན་
དུ་ཐུགས་རྗེ་ཆེན་པོ་ཞལ་གཟིགས་སྐབས་ཤིག་ཐུགས་རྗེ་ཆེན་པོ་ནམ་མཁའ་རྒྱལ་་་
བའི་སྐུ་ལས་འོད་ཟེར་དྲུག་འཕྲོས། རིགས་དྲུག་མང་པོ་དྲངས་ནས། འཕགས་
པའི་སྐུ་ལ་ཐིམ་པར་གཟིགས་པའི་ངའི་སྦྱིན་བདག་རྣམས་འཚེངས་གསུངས། དེ་
ནས་སྟོད་ཁེའི་ཏའི་ཡུལ་དུ་བྱོན། གཉེན་པོ་གཡུལ་རྩེས་གྲོགས་བྱེད་པར་ཁས་
བླངས། ལྷ་བོམ་ལྡོང་དཀར་བྱ་བས་བླ་མའི་སྟེང་དུ་ཐོག་ཕབ་པས་ཐོག་ཕྱག་ཏུ་
བཟུང་ཞབས་རི་རྩེར་མནན་པའི་རི་ཉིལ་ནས་ལྷ་མ་དམ་ལ་བཏགས། དེར་ཀླུ་
ནད་ཀྱིས་གཟིར་བ་གཅིག་ཤ་བྲན་སྨུག་པོའི་རྩེར་ཁྲིད་ནས་ལུས་སྦྱིན་མཛད་པས།
ཤ་བྲན་ཁྲོས་ཏེ་གནམ་ལྕགས་ཕབས་པས། དེ་ཡང་ཕྱག་ཏུ་བསྣམས་ནས་སྡིག་
མཛུབ་ཀྱིས་གཟིར་བས་ཞལ་བསྟན་ནས་སྐྱེ་བར་གྲོགས་བྱེད་པར་ཁས་བླངས། དེ་
ནས་རིམ་གྱིས་སོག་ཡུལ་དུ་བྱོན། ལོ་གཅིག་ཙམ་པ་ནས་ཨ་རིག་ས་ཆར་ཕེབས།
རྡོ་རྗེ་བདུད་འཇོམས་ཀྱི་དངོས་གྲུབ་གནང་ཞལ་བསྟན་ནས་དེ་ཕྱིན་ཆད་བཅོ་་་་་་
ལྔའི་གསོལ་མཆོད་མ་ཆོག་པར་མཛད། དེར་ཕྱི་དུག་གི་མི་མང་པོ་ན་བ་ལྗགས་
མཆིལ་བཏབ་པ་ཙམ་གྱིས་གྲོལ། འགྲོ་དོན་ཅི་རིགས་པར་མཛད་ནས་ཡར་ཕེབས།
དེ་དག་གི་ཚེ་ལམ་བར་དུ་མི་མ་ཡིན་དམ་ལ་བཏགས་ཤིང་ཐམས་ཅད་ཀྱིས་སྐྱེ་
བར་གྲོགས་བྱེད་པར་ཁས་བླངས་ནས་དམ་ཚིག་བསྒྲགས་པ་མཛད། དེ་རྗེས་རང་
ཡུལ་དུ་བྱོན་ནས་ལོ་མང་པོ་བཞུགས། ལུགས་གཉིས་ཀྱི་སྒོ་ནས་བྱ་བ་རྒྱ་ཆེན་པོ་
175



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བསྒྲུབ་པར་མཛད། དེ་ནས་དཔོན་སློབ་ལྔ་རི་བོ་རྩེ་ལྔར་བྱོན། དེར་རྒྱ་དཔོན་
ཝང་ཀྱའི་ཟེར་བས་བསྙེན་བཀུར། མངོན་མཁྱེན་གྲུབ་རྟགས་སོགས་མཐའ་ཡས་
བསྟན། རི་བོ་རྩེ་ལྔའི་གསེར་འབྲུག་མཚོའི་བྲག་ལ་ཕྱག་ཞབས་ཀྱི་རྗེས་བཞག་
པས། གོང་མ་ཏཱའི་མིང་རྒྱལ་པོས་གསན་ནས་ཕོ་བྲང་དུ་གདན་དྲངས། ཟླ་བ་
གཅིག་དང་ཞག་ལྔ་བཞུགས། ཕྱི་ནང་གི་མངོན་མཁྱེན་གྲུབ་རྟགས་སོགས་ལ་
ཐོགས་པ་མེད་པས། བླ་མ་ཐུགས་རྗེ་ཆེན་པོ་འགྲན་མེད་སེངྒེ་ཞེས་པ་ཀུན་ཐའི་
ཅིན་ཙེ་གེའུ་ཏང་སེའི་ལུང་དང་ལས་ཀ་ནོར་བུས་སྤྲོས་པའི་ཐམ་ཀ་སོགས་གནང་་
ནས་སླར་རང་ཡུལ་དུ་བྱོན། ལམ་བར་དུ་རེས་འགའ་རྫུ་འཕྲུལ་གྱིས་བྱོན་པར་
ཡང་གྲགས། དེར་རང་ཡུལ་དུ་ལོ་གཉིས་ཙམ་བཞུགས་ནས། དབུས་སུ་བྱོན་ནས་
ཐམས་ཅད་མཁྱེན་གཟིགས་ཆེན་པོའི་དྲུང་དུ་ཟབ་ཆོས་འགའ་རེ་གསན། བཅུ་
གཅིག་ཞལ་དང་གཙུག་ཏོར་རྣམ་རྒྱལ་གྱི་སྐུ་སོགས་དང་། སྐུ་ཐང་མང་པོ་
བཞེངས་ནས། དགུང་ལོ་དོན་གཉིས་པ་མེ་བྱི( སྤྱི་ལོ༡༦༣༦) ལ་རང་ཡུལ་དུ་
བྱོན་ནས་ལོ་མང་པོ་རེ་འགའ་བསྙེན་སྒྲུབ་ཅུང་ཟད་རེ་མཛད། རེས་ཐུགས་དམ་
གྱི་ངང་ནས་ལྷག་པའི་ལྷ་ལ་ཆོས་གསན། རེས་སྤྲུལ་སྒྱུར་སྣ་ཚོགས་ཀྱིས་མངོན་མི་
མངོན་ཅི་རིགས་ཀྱི་སྒོ་ནས་གདུལ་བྱ་རྣམས་སྨིན་གྲོལ་ལ་བཀོད་ནས། དགུང་ལོ་
བརྒྱད་ཅུ་པ་ཆུ་ལུག( སྤྱི་ལོ ༡༦༤༣）ལ་སྨད་ཕྱོགས་ནས་གཡུལ་རྒེ་རྒྱལ་པོ་ཞེས་་་་་
པའི་གདན་དྲངས་པས། དེ་སྐབས་མིའི་གཟུགས་སྐུ་ཉེ་བར་བསྡུ་བའི་རྟགས་སུ་
རི་ངུར་བ་འབྲུག་འབབ་པ། དགོན་གནས་སུ་རི་དྭགས་རྒྱུ་བ་མང་པོ་སོགས་བྱུང་།
སྔར་གྱི་ཐམས་ཅད་མཁྱེན་གཟིགས་ཆེན་པོ་དང་བཀའ་བགྲོས་ཀྱང་ཡོད་ཅིང་།
ཅིས་ཀྱང་སྐུ་ཚེ་ཚད་ཡིན་པས། ཕེབས་ཁར་དབོན་པོ་བསྟན་པ་རྒྱལ་མཚན་དང་
བསྟན་པ་དར་རྒྱས་གཉིས་ཀྱི་གཙོས་གྲྭ་སློབ་རྣམས་ལ་ཞལ་ཆེམས་ལྟ་བུ་མང་པོ་་་་
གནང་། ཁྱད་པར་དར་རྒྱས་པ་ལ་དགོན་གནས་ཀྱི་འཛིན་སྐྱོང་སོགས་ཞིབ་ཆ་
176



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
གསུངས་ནས་གཡུལ་རྒེའི་རྒྱལ་སར་བྱོན། དེ་སྐབས་ཅུང་ཟད་བསྙུང་ཚུལ་བསྟན་
ནས། རང་ཡུལ་དུ་བྱོན་པའི་ལམ་ཁར་ཐུགས་རྗེ་ཆེན་པོ་རྩ་བ་གསུམ་གྱིས་བསྐོར་
བར་གཟིགས་ཤིང༌། ཐུགས་རྗེ་ཆེན་པོའི་ཞལ་ནས། འཁོར་འདས་སེམས་ལ་
དབང་བསྒྱུར་བའི། །འབྲེལ་ཚད་དོན་དང་ལྡན་པ་ཁྱོད། །སྒྱུ་ལུས་བཀོད་པ་བསྡུ་
བ་ལ། །གནས་འདི་པོ་ཊ་ལ་ཡི་གཡོན། །ཁྲོ་གཉེར་ཅན་གྱི་བྲག་འདྲ་བ། །རྗེས་ཀྱི་
རྟེན་འབྲེལ་ཟབ་པའི་ཕྱིར། །གནས་འདིར་འདུག་ལ་མི་རྟག་བསྒོམ། །སྔོན་ཆད་
ཁྱོད་ལ་འབྲེལ་ཚད་ཀུན། །དོན་མཆོག་སྣ་རེ་ཐོབ་གྱུར་པས། །འགྲོ་དོན་བགྱིད་ལ་
ཐོགས་པ་མེད། །རྗེས་ཀྱི་རྟེན་འབྲེལ་ཟབ་དགོས་པས། །གཞན་ཟེར་མི་ཉན་
གནས་འདིར་འཁོད། །གསུངས་པ་དེ་མ་ཐག་དེ་རི་ཕྱིབས་ལས་གཞོལ་ནས་
བཞུགས། དེར་གྲྭ་སློབ་ཀུན་གྱི་གཞི་དགོན་དུ་འབྱོན་པར་གསོལ་ཀྱང་མ་བཞེད་
པར་ཞག་གཉིས་སུ་ཞལ་ཏ་ཞིབ་རྒྱས་གསུངས་ནས། གསུམ་པ་ལ་ཐུགས་ཆོས་
དབྱིངས་འགག་པ་མེད་པའི་ཀློང་ནས། ཡེ་ཤེས་སྒྱུ་འཕྲུལ་རླུང་གི་ཐིག་ལེ་
འཕགས་པ་ཕྱག་ན་པདྨའི་ཐུགས་ཀར་ཐིམ་པར་གྱུར་ཏོ། །དེར་ཞག་གསུམ་དུ་
འདུས་པ་རྣམས་ཀྱང་གསང་བ་འདུས་པའི་དཀྱིལ་འཁོར་ལ་བརྟེན་ནས་མཆོད་པ་
མཛད། ཐུགས་དམ་བཀྲོལ་བ་ན། ནམ་མཁའ་འཇའ་མཚོན་གྱིས་ཁྱབ་ཅིང་རོལ་
མོ་སྣ་ཚོགས་འཁྲོལ་ལོ། །དེར་གདུང་ཞུགས་ལ་ཕུལ་བས། དབུ་ཐོད་ལ་དེ་བཞིན་
གཤེགས་པ་རིགས་ལྔ་དང་། ཐུགས་རྗེ་ཆེན་པོའི་སྐུ་འབུར་དུ་དོད་པ། དབུ་ཐོད་
ཀྱི་བཅད་མཚམས་སུ་རིང་བསྲེལ་གྱི་ཕྲེང་བ། གཞན་ཡང་ཡིག་འབྲུ་ལྷ་སྐུ་སོགས་
བྱུང་བ་སྔར་ཞལ་ཆེམས་བཞིན། དབུས་གཙང་དུ་ཁྱེར་ནས་ཐམས་ཅད་མཁྱེན་
གཟིགས་ཆེན་པོའི་དྲུང་དུ་ཕུལ་བས་རྒྱལ་དབང་ཉིད་ཀྱིས་ཞལ་བཀོད་མཛད་ནས།
དངུལ་གྱི་སྐུ་གདུང་བསྒྲུབས་པ་མཛད། བང་རིམ་གྱི་ངོས་རྒྱལ་དབང་ཉིད་ཀྱི་
བཀའ་རྩོམ་སྨོན་ལམ་ལཉྩར་བསྒྱུར་བ་འགོད་པར་མཛད་ནས་གནང་བ་སླར་གཞི་
177
In



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དགོན་དུ་གདན་དྲངས་ནས་དགའ་ལྡན་ཕོ་བྲང་གི་ནང་རྟེན་དུ་བཞུགས་པ་འདི་་་
ལགས་སོ། །རྣམ་འདྲེན་ཀུན་གྱི་རང་གཟུགས་ཡེ་ཤེས་ཁམས། །གཅིག་བསྡུས་
མཁྱེན་བརྩེའི་མངའ་བདག་ཟླ་ཤེལ་མདངས། །རྒྱལ་སྲས་སྤྲུལ་པའི་རིན་ཆེན་ཀཱནི་
ཀ །རིས་མེད་འགྲོ་བའི་རྒྱན་གཅིག་འོད་དུ་འབར། །ཞེས་རོང་བོ་མཁས་གྲུབ་
ཆེན་པོའི་རྣམ་པར་ཐར་བ་དཔག་བསམ་ལྗོན་པ་ལས་བསྟན་པ་རབ་རྒྱས་ཀྱི་ཡལ་་
འདབ་སྟེ་ཞེ་གཅིག་པའོ། །
༤༢. ཐོགས་མེད་བློ་བཟང་འཇམ་དབྱངས་ཀྱི་ཡལ་འདབ།
ལེགས་བྱས་མི་དམན་སྦྱངས་སྟོབས་རབ་རྒྱས་པའི། །ལུང་རྟོགས་འཕྲུལ་གྱི་
འཁོར་ལོ་འདེགས་ཤེས་པས། །སྐལ་བཟང་འགྲོ་བའི་མཁའ་ལ་ཐོགས་མེད་དུ། །
བགྲོད་ཚེ་རྟ་ལྗང་ཕྱི་ལ་རིངས་པར་བསྙེགས། །དེ་ཡང་བློ་བཟང་འཇམ་དབྱངས་
ནི་སྨད་པཱ་ལ་ཟེར་པའི་ས་ཆར་འབྲུ་རིགས་སུ་གཏོགས་བའི་ཡབ་འབུམ་ཐར་ཞེས་་
པ་དང་། ཡུམ་མེ་འགྱུ་ཟེར་བ་གཉིས་ལ་མེ་སྤྲེལ་ལོ( སྤྱི་ལོ༡༩༥༦）ལ་སྲས་
འཁྲུངས་མ་ཐག་ཁ་བ་ཅུང་ཟད་འབབ་ཅིང་། དེ་སྐབས་ནམ་མཁའ་གཡའ་དག་
པ་བྱུང་ཞེས་གླེང་། ཟླ་བ་གཉིས་ལོན་པ་དང་། ང་ནི་བསྟན་པ་རབ་རྒྱས་སྐྱེ་བ་
ཡིན། བསྟན་པ་དར་རྒྱས་ངའི་དབོན་པོ་ཡིན། ཞེས་སོགས་གསུངས་པས་ཀུན་
གྱིས་ཡ་མཚན། དེར་དབོན་པོ་དར་རྒྱས་པ་རང་ཡང་ཕྱག་ན་རྡོ་རྗེའི་ཏིང་ངེ་
འཛིན་བརྟན་པོ་དང་ལྡན་པས་ངེས་པར་དགོངས་ནས། རྡོ་དྲིལ་དང་ཕྱག་འཕྲེང་
སོགས་ངོས་འཛིན་དུ་བསྐུར་བས་ཕྱག་འཕྲེང་མགུར་དུ་བཞེས། ཕྱག་དྲིལ་དཀྲོལ་
ཚུལ་མཛད་ཅིང་འཛུམ་པས། དར་རྒྱས་པས་དབུས་གཙང་ལ་ཐུགས་དམ་བརྟག་
པར་བཏང་བ་ལ། རྒྱལ་དབང་མཆོག་དང་། པཎ་ཆེན་རིན་པོ་ཆེ། གནས་ཆུང་
178



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ཆོས་སྐྱོང་སོགས་ཀྱིས་འཁྲུལ་མེད་ཀྱི་ལུང་བསྩལ། དགུང་ལོ་གཉིས་པ་ལ་རང་
ཡུལ་དུ་གདན་དྲངས་ནས་བཞུགས། ནང་གཅིག་ཡུམ་གྱིས་བ་འཇོ་བར་བྱོན་པའི་
ཤུལ་དུ་བྱིས་པ་དེ་མདང་ཐལ་ཚན་རྣམས་ཀྱི་སྟེང་དུ་བཞུགས་པས། ཡུམ་བྱུང་བ་
ན་ཆོ་ངེས་བཏབ་ཅིང་པང་དུ་བླངས་པས། བཞུགས་ཤུལ་གྱི་མེ་རྣམས་སོལ་བར་
སོང་ཞིང་། སྐུ་ཚིག་པ་ལྟ་ཞོག་ཤིན་ཏུ་བསིལ་བར་འདུག་ཅེས་གླེང་། དེ་ནས་
དགུང་ལོ་དྲུག་པ་ལྕགས་གླང(སྤྱི་ལོ༡༦༦ ༡) ལ་ཀློག་འདོན། དམ་ཆོས་དོན་
ཡོད་ཅེས་པའི་དགེ་སློང་གིས་བསླབ་པས་རེས་འགའ་མ་བསླབ་ཀྱང་མཁྱེན་པས་་་་
ཀུན་གྱི་དད་པའི་སྤུ་ལོང་གཡོས། དེ་སྐབས་མཚན་ངག་དབང་རིན་ཆེན་དུ་
གསོལ། དགུང་ལོ་བཅུ་དྲུག་པ་ལ་ཀློག་འདོན་རྣམས་མཐར་ཕྱིན་ཀྱང་། དབོན་པོ་
དར་རྒྱས་པ་སྐུ་མ་འཚོ་བས་ཐུགས་ངལ་བའི་ཚུལ་གྱིས་བཞུགས་པ་ན། མགོན་
ཁང་གི་ནང་དུ་རྒན་པོ་སྐྲ་དང་ཁ་སྤུ་རྣམས་དཀར་པོ་གཅིག་འདུག་ཅེས་གསུངས་་
པས། བྲམ་གཟུགས་ཡིན་གསུངས་ཤིང་རེས་འགའ་ཡིབ་པའི་ཚུལ་གྱིས་གར་སོང་
ཆ་མེད་པ་ཡུན་འགའ་རེར་བཞུགས། དེ་སྐབས་བསྙེན་བསྒྲུབ་སོགས་ནི་ཆེར་མ་
མཛད་ཀྱང་སྨད་ཕྱོགས་ལ་བསྟན་དགྲ་མང་པོར་ཐུགས་ཁྲོས་པ་ཙམ་གྱིས་བརླག་་་་
པ་མང་། དེ་སྐབས་མེརྒན་ཇུ་ནང་གིས་ར་མདོར་དཔུང་ཆེན་བྱུང་ནས་མི་མང་
གསོད་པའི་སར་བྱོན་པས་སྲོག་གི་སྦྱིན་པ་བསྩལ། སྤོས་རིང་དྲུག་ལྷན་ཅིག་ཏུ་
མདུད་ནས་ཇུ་ནང་ལ་གནང་བས་ཤིན་ཏུ་དད་དེ། དེ་ནས་བཟུང་ལོ་རེ་བཞིན་
ཁྲལ་ནང་ནས་རྟ་གཉིས་རེ་འབུལ་བ་མཛད། ཨང་ཤུལ་གྱི་སྡེ་ནང་དུ་བྱོན། ཚོ་བ་
བཅུ་དྲུག་གིས་བསྙེན་བཀུར་ཕུན་སུམ་ཚོགས་པ་བྱས། དེ་སྐབས་ཕྱག་མཛོད་
བསྟན་འཛིན་ཟེར་བ་དང་། ཐུགས་ཅུང་ཟད་མ་མཐུན་པས་རྐྱེན་བྱས། དཔོན་
སློབ་ཚན་གཉིས་སུ་གྱེས་པ་ལྟ་བུས་ལོ་གསུམ་བཞི་ཙམ་གསང་གྲོལ་གྱི་དུས་འདའ་་
བ་བྱུང་། དེ་ནས་བསྟན་འཛིན་དང་ལྷན་དུ་ཇུ་ནང་གི་དྲུང་དུ་གཏུག་གཤེར་ལ་
179



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སླེབས་ནས་ཡོང་སྐབས། དཔོན་མོ་རྣམ་རྒྱལ་དང་མ་ཎི་བ་ཏྲ་གཉིས་ལ་སྟེང་
གདོན་གྱིས་གནོད་པས་ཤིན་ཏུ་གཟིར་བ་ལ་སྐྱབས་མཛད་པས་ལྷ་སྲིན་བྲན་དུ་་་་་
འཁོལ་བའི་རང་རྟགས་ཀྱིས་དྲང་སྲོང་གི་དུག་གཟེར་གཏན་ནས་མི་འབྱུང་བར་་་་
མཛད་པས། རྒྱལ་པོ་ཡབ་ཡུམ་བློན་འབངས་ཐམས་ཅད་ཀྱིས་བཀུར་ནས་སྔོན་
སྲོལ་ལྟར། བླ་མ་རང་ཉིད་ཀྱི་དབང་དུ་དགོན་སྡེ་ལྷ་འབངས་དང་བཅས་པ་
འདུས་ནས། གཞན་སྡེ་མི་འོས་པའི་རྣམ་གཡེང་རྣམས་རང་སར་ཞི་བར་གྱུར་ཏོ། །
དེར་ཐུ་མེད་དང་ཧོར་སྡེའི་ཡུལ་དུ་བྱོན་ནས་འགྲོ་དོན་ཅི་རིགས་པར་མཛད། །
ནད་དྲག་པོས་མནར་བ་རྣམས་ལ་ཏིང་ངེ་འཛིན་ཅུང་ཟད་ཙམ་གྱིས་ཐར་བ་དང༌།
འགའ་རེ་ལ་ཕྱག་རེག་པ་ཙམ་གྱིས་གདོན་དྲག་པོ་ལས་གྲོལ་བ་སོགས་འགྲོ་དོན་་་་་
མཐའ་ཡས། དེར་འབྲོག་པ་འགའ་དང་མ་མཐུན་པར་ལྷ་སྲིན་ལས་ལ་བསྐུར་
ནས་འགལ་ཟླ་ཐམས་ཅད་གནམ་ལྕགས་དང་ནད་ངན་སོགས་ཀྱི་འཇིགས་པས་སྤ་
བཀོང་བར་མཛད་པས་ཐམས་ཅད་བྲན་དུ་ཁོལ། དགུང་ལོ་ཉེར་དྲུག་ལ་དབུས་
སུ་བྱོན། པཎ་ཆེན་ཐམས་ཅད་མཁྱེན་པ་དང་། གོང་ས་སྐྱབས་མགོན་ཆེན་པོ་བ་
སོགས་ལ་བསྙེན་བཀུར་མཛད་ཅིང་རབ་ཏུ་བྱུང་བ་དང༌། བསྙེན་པར་རྫོགས་
ནས་ཐུན་མཚམས་གསར་བའི་ལང་ཚོ་རྒྱས་པའི་མཚན་བློ་བཟང་འཇམ་དབྱངས་་
རྒྱ་མཚོར་གསོལ། ། གུར་མགོན་གྱི་སྐུ་མཐོ་གང་སོར་བཞི་བ་ལུགས་སུ་བླུག་པ་
གནང་བས་སོར་ཕྱེད་དོ་ཙམ་གྱིས་ལྷག་པར་འཕར་ནས་ཏོག་སྒྲ་དང་བཅས་བྱུང་་་
བས་ངོ་མཚར་དུ་གྱུར། གཞུང་ནས་ཐུབ་པའི་དབང་པོའི་སྣང་བརྙན་སོགས་ཀྱི་
གནང་བྱིན་གྱ་ནོམ་བསྩལ། སྐུ་གཉིས་དང་བཅས་རྟེན་རྣམས་གདན་དྲངས་ནས་
རང་ཡུལ་དུ་བདེ་བར་ཕེབས། དེ་ནས་ལོ་འགའ་ཙམ་ནས་ཤར་ཕྱོགས་ཀྱི་སྦྱིན་
བདག་མང་པོས་བསྐུར་ནས་གདན་འདྲེན་བྱུང་བ་བཞིན་ཕེབས། ཡུལ་དེ་དག་
འགྲོ་དོན་ཅི་རིགས་པར་མཛད། ལྷ་འདྲེ་རྣམས་དམ་ལ་བཞག འགྲོ་བ་མང་པོར་
| པ༠ ལས་ས་བབས་མཁས་ པས པ ལས ས ་ པ ༧༤༦ ལས་ཀ་
180



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
མེ་འཇིགས་པ་བསྩལ། སྐབས་ཤིག་རང་ཡུལ་གྱི་ཉེ་ཆར་སྐུ་མི་སྣང་བས་དྲུང་
གནས་གཅིག་གིས་བཙལ་བ་ན་བྲག་ཅིག་གི་ནང་དུ་བྱོན་པས་ལྷ་མང་པོའི་སྣང་་་་་
བརྙན་ལ་གཟིགས་ཀྱིན་འདུག་པས། དྲུང་གནས་ཀྱིས་སླེབས་པས་ཕྱིར་དེངས་ལ།
གཞན་ལ་མ་སྨྲ་ཞིག་གསུངས། ཕྱིར་བྱོན་ནས་བྲག་ཀྱང་སྔར་བཞིན་དུ་སོང་། དེ་
ནས་ལྕགས་རྟའི( སྤྱི་ལོ༡༦༩༠)ལོ་གཞི་དགོན་གྱི་དབུས་སུ་ཀླུ་གཙུག་ཅན་གྱི་་་་
གནས། མཚོ་གབ་ཡོད་པའི་སྟེང་དུ་བླ་བྲང་བཀྲ་ཤིས་འཁྱིལ་བའི་གཙུག་ལག་
བང་བཞེངས་པའི་སྐབས། རྩིག་རྨང་བྲུས་པ་ན་ཆུ་མང་པོ་རྡོལ་ཀྱང་བླ་མས་བྱིན་
སྐྱེས་བརླབས་པ་ལ་བརྟེན། ཉེས་སྐྱོན་མེད་པར་ལྷུན་གྱིས་གྲུབ་བོ། །དེ་ཡང་སྔ་སོ་
ནས་གཞན་ཕྱོགས་ཀྱི་མི་ངན་སོང་གི་གཡང་སར་མྱུར་དུ་འགྲོ་བ་ལ་རིངས་པའི་་་་
བསམ་སྦྱོར་ཅན་ཞིག་གིས་བཙན་དུག་དྲངས་པའི་རྐྱེན་བྱས། སྐུ་ཉམས་ལྷོད་པ་
དང་ལྡན་ཞིང་ཡང་ཡང་བསྙུང་བའི་ཚུལ་སྟོན་པ་ཞིག་ཡོད་པས། མེ་ཁྱིའི་ལོ( སྤྱི་
ལོ༡༧༠༦) བསྙུང་གཞི་ཆེན་པོ་བྱུང་ཡང་དྭངས་ཚུལ་མཛད་ནས་ཤར་ཕྱོགས་ཀྱི་་་
གདུལ་བྱ་རྣམས་ལ་མངོན་མཁྱེན་ཐོགས་པ་མེད་པའི་འགྲོ་དོན་མཛད་པ་དང༌།
དད་གདོན་གྱིས་ཉེན་པ་རྣམས་ལས་སྐྱོབ་པ་ཙམ་མ་གཏོགས་ཞལ་གཟིགས་སོགས་
སྦྱད་པར་ཅན་ཡོད་ཀྱང་སྦས་ཚུལ་ཁོ་ན་མ་གཏོགས་མངོན་པ་ཡེ་མི་མཛད་ཀྱང་། །
སྔོན་ཨ་རིག་ཆོས་བཟང་ཟེར་བས། བསྲུངས་མདུད་ཞུས་ནས། ཐང་ལ་ཉལ་
སྐབས་སུ། སྔས་སུ་གནམ་ལྕགས་དྲག་པོ་བབས་ནས། སྔས་ཀྱི་གོས་རྣམས་དུམ་
ཤུར་བྱས་ཀྱང་དཔོན་གཡོག་གཉིས་ལ་དབང་པོ་ཉམས་པ་ཙམ་ཡང་མ་བྱུང་བས།
ཐུ་སྟོབས་ཀྱི་མངའ་བདག་ཡིན་པར་ངེས། དེ་ལྟ་བུའི་ནུས་པ་བསྟན་པ་ཤིན་ཏུ་
དང་། དེ་ནས་བྱི་བའི( སྤྱི་ལོ༡༧༠༨）ལོ་གཞན་ངོར་ཅུང་ཟད་བསྙུང་ཚུལ་
'སྟན་ནས། ཟླ་བ་གཉིས་ནས་བདེ་བ་ཆེན་པོའི་རང་སྣང་ལས། འགགས་མེད་སྒྱུ་
པ་ཆེན་པོའི་ཐུགས་ཆོས་དབྱིངས་སུ་ཐིམ་པའི་ཚུལ་བསྟན་པའི་ཚེ། དང་པོ་ས་
181



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཡོ་བ་རི་ཉིལ་བ་སོགས་ལྟས་ངན་ཀྱང་ཤར། སྐུ་འདས་པ་ན་མེ་ཏོག་གི་དབྱིབས་
ཅན་གྱི་ཁ་བ་མང་པོ་འབབ་ཅིང་འཇའ་སྤྲིན་འཁྲུགས་པ་སོགས་མཐའ་ཡས།
གདུང་ཞུགས་ལ་ཕུལ་བ། དེའི་ཚེའང་ངོ་མཚར་མང་པོ་བྱུང་ཞིང་འཇའ་ཚོན་སྣ་
ལྔ་བའི་གདུང་རིང་བསྲེལ་དང་བཅས་སྐུ་གདུང་གི་ནང་དུ་བཞུགས་སོ། །ཆོས་
དབྱིངས་བདེ་བ་ཆེན་པོའི་ཀུན་གསལ་ངོས། །འགགས་མེད་རོལ་བའི་སྒྱུ་རྩལ་
དབང་བོའི་གཞུས། །ལྷུན་གྲུབ་ཅིར་ཡང་འཆར་བའི་བྱེད་པོ་ནི། །སངས་རྒྱས་
གཉིས་པ་ཁྱོད་ཉིད་གཅིག་ཏུ་སིམས། །ཞེས་རོང་བོ་མཁས་གྲུབ་ཆེན་པོའི་རྣམ་
པར་ཐར་བ་དཔག་བསམ་ལྗོན་པ་ལས་བློ་བཟང་འཇམ་དབྱངས་ཀྱི་ཡལ་འདབ་་་
སྟེ་ཞེ་གཉིས་པའོ། །
༤༣. གྲུབ་དབང་བསྟན་པའི་རྒྱལ་མཚན་
གྱི་རྣམ་ཐར་སྡོམ་ཚིག
མི་དམན་ཚོགས་གཉིས་འབྲེལ་བའི་རླུང་གི་ཤུགས། །རྒྱུན་ཆད་མེད་པའི་
རྟེན་འབྲེལ་ཡེ་ཤེས་ཁམས། །འགོག་མེད་རྒྱུ་ལ་རྣམ་དཀར་འོད་སྟོང་གིས། །
ལུགས་གཉིས་པད་ཚལ་རྒྱས་པར་ཀླན་ཀ་སུ། །དེ་ཕྱིར་སྔོན་གྱི་པཎ་གྲུབ་མཁའ་
ལྡིང་རྗེས། །བགྲོད་ནུས་བདག་འདྲའི་གོས་སེར་ཅན་མིན་ཀྱང༌། །རྩ་གསུམ་
ཐུགས་རྗེས་བོང་བ་གསེར་གཟིགས་སུ། །བསྐྱངས་མཐུས་གདན་ཁྲིར་དབང་ཙམ་
བདག་གྱུར་ཏོ། །བདག་ནི་རུས་ཆེན་ལྡོང་ལས་ཆད་པའི་རིགས། །རི་ཤུལ་ཞེས་
པའི་ཚ་ཆེན་ཁྲོད་དུ་སྐྱེས། །བྱིས་པའི་ལད་མོས་དད་ལྡན་མགོ་བསྐོར་ཞིང་། །གོང་
མ་པཎ་ཆེན་ཆོས་སྐྱོང་བཅས་རྣམས་ཀྱིས། །ཡིན་ཞེས་ངོ་བསྲུངས་མཛད་པའི་
གཞི་དགོན་དུ། །གྲུབ་དབང་སེངྒེའི་ཁྲི་ལ་ཝ་སྐྱེས་འཁོད། །ན་ཚོད་ཕྲ་བའི་འཁྲི་
182



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ཤིང་གཞོན་ནུའི་དུས། །གཞན་ལ་འཚེ་བའི་ཚེར་མ་མི་ལྡན་ཞིང་། །ཀློག་འདོན་ལ་
སོགས་མྱུར་དུ་དགའ་ཤེས་པས། །ཀུན་ཀྱང་འཛུམ་པའི་འདབ་མ་ཅུང་ཟད་
བཞེད། །བྱིས་པ་རྨོངས་འཁྲུལ་གཏམ་མང་འདུག་ཀྱང༌། །བྱིས་པར་མ་ཟད་རྒན་
པོར་ཡིད་བརྟན་མེད། །དེ་ཕྱིར་ཚོགས་སུ་སྨྲ་བ་ཡ་ཀའི་རྒྱུ། །བཅོ་ལྔའི་ལོ་ནས་
བརྩམས་ཏེ་རང་སེམས་རྟ། །བརྩོན་པའི་ལྕག་གིས་བྲབ་པས་མདོ་རྒྱུད་གླིང་། །
ཞིབ་མྱུལ་མེད་ཀྱང་མཐོང་ཙམ་སླེབས་ནུས་པས། །གོ་བར་ནུས་ཙམ་ནོར་ཟོང་
ཅུང་ཟད་རྙེད། །ཞེ་རུས་ཅན་གྱི་གུས་སློབ་མང་པོ་ཡིས། །ཅལ་སྒྲོགས་རྗེས་འབྲང་
ཐོད་དུ་བཀུར་ནའང་། །ང་རྒྱལ་རློམ་སེམས་ཞེ་སྡང་གཏན་མེད་པ། །རང་རྒྱུད་མུ་
ཐི་ལ་ཡི་འཁྲི་ཤིང་ལ། །རྣམ་དཀར་བརྩོན་པའི་ཡལ་འདབ་ཆེར་རྒྱས་ཤིང༌། །སྨོན་
འཇུག་དག་པའི་མེ་ཏོག་རྟག་ཏུ་རྒྱས། །བྱིན་རླབས་འབྲས་བུའི་རོ་བརྒྱ་ལྡན་པ་ནི།།
ཡིད་ཅན་ཀུན་ལ་འགྱེད་པའི་ངང་ཚུལ་ཏེ། །བཅོས་མིན་རྣམ་པར་འཁྲི་ཤིང་འདི་
མཆིས་སོ། །གཞན་དུ་སེང་གྲལ་རི་བོང་འཚངས་པ་ན། །མཁས་མང་ཁྲེལ་བའི་
ཁོང་རྒོད་འཆོར་བའི་རྒྱུ། །འོན་ཀྱང་མི་དགེ་སྤྱོད་པའི་ཁུང་བུའི་ནང་། །བདག་
བསྟོད་གཞན་ལ་སྨོད་པའི་ལྕེ་གཉིས་ཅན། །ངན་སྤྱོད་ཧ་ལའི་ཁ་རླངས་ཕྱོགས་
འཐོར་ཞིང་། །ཚུལ་འཆོས་ཐིག་ལེ་ཅན་གྱི་སྤྱོད་ཚུལ་མིན། །སྙིགས་དུས་ནོར་
འཛིན་གཞི་ལ་རྟེན་བཅས་ཀྱང་། །ལྷག་བསམ་དྲི་བསུང་གཡོ་བའི་གསེར་ཅན་
ལྗོན། །ཕུལ་བྱུང་རྣམ་དཀར་ཡལ་འདབ་འབུམ་འཁྲིགས་ཤིང་། །སྨོན་འཇུག་
འཕྲུལ་བའི་མེ་ཏོག་འབྲས་བཅས་པའི། །ཁོ་བོའི་ངང་རྒྱུད་ཧ་རི་ཙན་དན་འདྲ། །
དེ་ཕྱིར་དུས་གསུམ་ཕྱི་ནང་གསང་བ་དགེ །རྣམ་དཀར་བརྩོན་ཀུན་ཡིད་ཅན་
སྡུག་བསྔལ་མཚོ། །སྐེམས་ཕྱིར་བརྩོན་པའི་རྒྱལ་ཀུན་འཛུམ་གྱིས་བསུ། །རྩ་གསུམ་
ཐུགས་རྗེའི་རྩ་བ་རབ་བརྟན་ཞིང་། །རབ་དཀར་ཀུན་རྟོག་རྐང་འཐུང་ལོ་འབྲས་
ཅན། །བྱིན་རླབས་འདོད་དགུའི་གེ་སར་རྒོད་པ་ནི། །སྐལ་ལྡན་རྐང་དྲུག་གསོས་
183



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སུ་ཅིས་མི་འགྱུར། །ཞེས་རོང་བོ་མཁས་གྲུབ་ཆེན་པོའི་རྣམ་པར་ཐར་བ་དཔག་
བསམ་ལྗོན་པ་ལས་སྨྲ་བ་བོ་རང་ཉིད་ཀྱི་རྟོགས་པའི་སྡོམ་ཚིག་གི་ཡལ་འདབ་སྟེ་་་
ཞེ་གསུམ་པའོ། །
༤༤. མཇུག་རྩོམ་དང་མཛད་བྱང་།
དེ་ལྟར་རྒྱལ་བ་ཐམས་ཅད་ཀྱི་གསང་གསུམ་ཡེ་ཤེས་མི་འཛད་སྒྱུ་འཕྲུལ་་་་་
མཆོག་ལ་མངའ་བསྒྱུར་བ། འཕགས་པ་སྤྱན་རས་གཟིགས་དབང་ཕྱུག་ཅེས་མ་
འདྲིས་པའི་ཡིད་ཅན་ཡོངས་ཀྱི་མགོ་སྐྱེས་མཛེས་བྱེད་བསམ་འཕེལ་དབང་གི་རྒྱལ་
པོ་འདི་ཉིད་ཀྱི་སྲིད་པའི་ཆུ་བོ་བསྐམས་པའི་ཐུགས་བསྐྱེད་རྨད་དུ་བྱུང་བའི་་་་་་
མཛད་པས་རིགས་དྲུག་གི་གནས་ཀུན་རྟག་ཏུ་སྤྲུལ་པས་ཁྱབ་བཞིན་པ་ནི། ཇི་
སྐད་དུ། ཇི་ལྟར་ནམ་མཁའ་ཐོག་མེད་དུས་གནས་ཀྱང་། །གནས་ཡུན་རིང་ཞེས་
སྙམ་དུ་རྟོགས་མེད་ལྟར། །བྱང་སེམས་ཆེན་པོ་རྟག་ཏུ་ཁྱབ་པར་གནས། །འོན་
ཀྱང་ངལ་དུབ་སྐྱོ་བའི་རྟོག་པ་མེད། །ཅེས་སོགས་གསུངས་པ་ལྟར། སྤྲུལ་པ་
མཐའ་ཡས་པའི་ནང་ཚན་སྔོན་ཨོ་ཊི་ཡཱ་ནའི་སློབ་དཔོན། ཇོ་བོ་ཆེན་པོ། རྗེ་
བདག་ཉིད་ཆེན་པོ། གོང་མ་སྐྱབས་མགོན་རིན་པོ་ཆེ་རྣམས་སངས་རྒྱས་འོད་མི་
འགྱུར་བ་རང་ཉིད་ཀྱི་སྤྲུལ་པ་ཐུགས་རྗེ་སོགས་དང༌། ངོ་བོ་དབྱེར་མེད་ཀྱང་།
རྣམ་འགྱུར་ཐ་དད་ཙམ་དུ་ཟད་ལ། དེས་ན་མཁན་སློབ་སྲས་སོགས་ཐམས་ཅད་
ཐུགས་རྒྱུད་གཅིག་པ་བསྙོན་མེད་དུ་གྲུབ་ཅིང༌། དོན་གནས་ཡིན་ལ། དེ་ལྟར་
འཕྲིན་ལས་གྲུབ་པའི་ཐུགས་སྲས་རོང་བོ་གྲུབ་ཆེན་འདི་ཉིད་ཀྱི་རྣམ་པར་ཐར་བ་་
ཞིབ་རྒྱས་སྔ་སོར་མི་འདུག་ཅིང་། སྡོམ་ཚིག་ཙམ་སྔོན་ཕྱོགས་བཞི་བཀའ་བཅུ་
གྲགས་པ་བདེ་ལེགས་ཀྱིས་དར་ཚང་ལྷུན་གྲུབ་གླིང་དུ་འགྲོ་མགོན་བསྟན་པ་རབ་་་
184



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
་རང་ཉིད་ལ་ཞུས་པའི་ཚེ། མདོར་བསྡུས་གསུངས་པ་ལ་གཞི་བྱས་ཏེ། ཁུངས་
་དང་མི་ཆོས་བླ་མའི་ཧམ་རྩོམ་མིན་པར། དེབ་ཐེར་ཆོས་འབྱུང་རྣམ་ཐར་སྣ་
ས་སུ་དཔྱད་ཅིང་སོ་སོའི་ལོ་རྒྱུས་རྒྱས་པར་ཡོད་པ་རྣམས་དེ་མཚུངས་རྒྱས་་་་་
་དང་། ཞིབ་ཆ་མ་ཡོད་པ་རྣམས་གང་མཐོང་སྤར་ཟིན་གྱི་ཚུལ་དུ་བཀོད་པ་
་ཀྱང་། བུ་སློབ་རྣམས་ཀྱི་རེ་བ་སྐོང་ཕྱིར་ལས་གཞན་པཎ་ཆེན་གྲུབ་དབང་
་རྒྱལ་དེ་རྣམས་ཀྱི་གྲལ་དུ་འཚངས་འདོད་ཀྱིས་བྱས་པ་མིན་ལ། སྨོན་ལམ་གྱི་
ལ་བ་མེད་པར་ངེས་པ་མེད་ཕྱིར། མཇུག་ཏུ་རང་གི་རྟོགས་བརྗོད་མདོར་
ས་བཀོད་པ་ཡིན་པས། མཁས་དབང་འགས་ལྐོག་འཕྱས་ཀྱི་ཉེས་པ་མི་བསྒྲུབ་
་གསོལ་བ་འདེབས། །
སྨྲས་པ། མཐོ་རིས་ཡོན་ཏན་ལྗོན་པའི་དབུས་ནས་ལྡེམ་ལྡེམ་འཁྱུག་པའི་
་མང་ཡོན་ཏན་ཡལ་འདབ་རབ་རྒྱས་ཤིང་། །དཔལ་ཁྱིམ་ལྟར་དཀར་ལེགས་
་མེ་ཏོག་ལིང་ལིང་གཡོ་བའི་འདབ་མ་སྟོང་ལྡན་ཕུལ་བྱུང་མཛད་བཟང་གི །
པར་སྤུངས་པའི་ངོ་མཚར་སྒྱུ་འཕྲུལ་ཁྱུག་ཁྱུག་འབར་བས་སྐལ་བཟང་བྷམ་ར་
་ཚིམ་བྱེད་ལས། །སྐུ་གསུམ་ཡེ་ཤེས་མི་ཟད་འབྲས་བུ་ཤིག་ཤིག་སྤུངས་འདི་
་མེད་ལག་འགྲོའི་ས་སྙིང་ཡིད་བཞིན་དབང་། །ངོ་མཚར་ཨངྒེ་ཉག་ཐག་ལས་
ད་སྐྱེས་རབས་མུ་ཏིག་འཕྲེང་བ་ཅན། །དཔྱོད་ལྡན་མགྲིན་པའི་ལམ་ནས་
ས་བརྒྱུད་མཛད་བཟང་རྩིབས་སྟོང་བཀྲ་བའི་ཤུགས། །ཁུངས་ལྡན་སོ་གཉིས་
ར་བས་ལོག་སྨྲའི་འབོད་གྲོགས་བསྒྲལ་ཚེ་ར་མ་ཎ། །ལུང་རིགས་གཏམ་གྱིས་
ལ་ཆུན་པོ་སྐལ་བཟང་སྒྲ་འཛིན་རྒྱན་དུ་འཇེབས། །འོན་ཀྱང་བ་ཀུ་ལ་ཡི་
ས་བུ་བཞིན། །དད་ལྡན་ལུས་ཕྲ་དཔྱོད་ལྡན་རི་དྭགས་མིག །མ་གཏོགས་ཀུན་
་སྣོད་དུ་ཤོང་མིན་པར། །གདོང་ལྔའི་དབང་པོའི་བཅུད་དང་ཅིས་མི་
ངས། །སྔོན་བྱོན་དམ་པའི་གསུང་གི་བདུད་རྩིའི་ཐིགས། །ཕྱིས་འབྱུང་མ་
185



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཏོགས་ཚིམ་པར་མི་ནུས་པའི། །རྟོགས་བརྗོད་ཡོངས་འདུའི་ལྗོན་པ་དེར་སྐྲུན་
གྱི། །སྐལ་བཟང་འཆི་མེད་ཚོགས་ཀྱིས་གར་བྱོས་ཤིག །འོན་ཏེ་མཁས་གྲུབ་རྟ་
བདུན་དབང་པོའི་ཟེར། །ཆགས་སྡང་མིག་གིས་བལྟ་བར་མི་བཟོད་པའི། །ལོག་
རྟོག་ཧ་ལས་སྦགས་པའི་ལྕེ་གཉིས་ཅན། །རྣམ་ཐར་བདུད་རྩི་འཐུངས་པའི་སྐལ་
བ་ཞན། །གཞན་མགོ་བསེར་བའི་འཕྲུལ་གྱིས་རང་སྲོག་ལེན། །དམ་མེད་འཆལ་
སྤྱོད་ངན་སྐྱུགས་ཕྱོགས་སུ་འཐོར། །ཚུལ་མིན་ལག་རྗེས་ཀུན་ལ་འཇོག་བྱེད་པའི། །
ཅོལ་ཆུང་སྤྲེལ་རྒན་ཚོགས་ལའང་འདི་མི་འཚལ། །དཀོར་ནག་ལྟོ་གོས་ཆེད་དུ་
བསླབ་པའི་ཆོས། །ཕྱོགས་རེ་མཐོང་ལ་མཁས་པའི་རློམ་པ་ཅན། །ཤེས་ཚད་ཁ་རུ་
སྒྲོགས་པའི་ནེ་ཙོ་བཞིན། །དུད་ཁང་དབེན་པ་རྣམས་ལ་འདི་མི་འབབས། །དམ་
ཚིག་གཡུ་རལ་ཅོད་པན་རྣམ་པར་རྒྱས། །གྲུབ་བརྩོན་ཤེས་རབ་སྤར་སྡེར་ཉམས་
རྒྱས་ལ། །ལོག་རྟོག་གླང་པོའི་ཀླད་པ་འགེམས་བྱེད་པའི། །དད་ལྡན་སྒྲ་བརྒྱ་བ་
དེར་འདི་ཉིད་འོས། །རྣམ་དཀར་དུ་ཀུ་ལ་ཡི་གོས་ཀྱིས་མཛེས། །དད་འབྱོར་རིན་
ཆེན་རྒྱན་གྱིས་རྣམ་པར་སྤ། །ཚུལ་ཁྲིམས་ལང་ཚོ་རྒྱས་པའི་ལྷ་ཕྲུག་ལ། །རྟོགས་
བརྗོད་དཔག་བསམ་ལྗོན་པ་འདི་སྦྱིན་ནོ། །རྨད་བྱུང་ལེགས་བཤད་རིན་ཆེན་མེ་
ཤེལ་ཁམས། །ལུང་རིགས་ཤེས་རབ་ཁྱུང་སྔོན་སྐྱེས་དྲངས་པས། །ཡིད་གཉིས་མུན་
པའི་ཚོགས་ཀུན་གསལ་བྱེད་ལ། །མཁས་རློམ་མེ་ཁྱེར་རྒོལ་བར་ག་ལ་ནུས། །
ཁུངས་མེད་རང་བཟོའི་གཡའ་རྡུལ་རིང་དོར་ནས། མཐོང་ཐོས་དྲི་མེད་མན་
ཤེལ་གསལ་བའི་ངོས། །རྟོགས་བརྗོད་རྨད་བྱུང་རི་མོ་གསལ་འཆར་བ། །སྐབས་
གསུམ་ཨ་དན་ཡིས་བསྐྲུན་ནུས་མིན། །འོན་ཏེ་སྦྱངས་སྟོབས་ལྷ་ལམ་མ་འདྲིས་
ཤིང་། །སྐྱེས་སྟོབས་རླུང་རྩལ་ཞན་པས་མ་རིག་གཡང་། །ལྟུང་བར་ཉེ་ཚེ་རྩ་
གསུམ་སྤྱན་སྔར་བཤགས། །དྲི་མེད་གནམ་འཕང་རྩལ་གྱིས་སྐྱོད་པར་རིགས། །
འདིས་མཚོན་དུས་གསུམ་རྣམ་པར་དཀར་པ་ལས། །བསོད་ནམས་སྟོན་ཟླའི་རྡུལ་
186



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
ཐག་འབུམ་ཕྲག་གིས། །རྒྱལ་བསྟན་ཕན་བདེའི་ས་མོས་རྟག་རྒྱས་ཤིང་། །ལོག་
འདྲེན་མུན་པའི་ཚོགས་ཀུན་འཇོམས་གྱུར་ཅིག །ཐུབ་བསྟན་གངས་རིའི་སྤོ་ལ་
དཔྱད་དག་པའི། །འཆད་རྩོད་རྩོམ་པའི་སྒྲ་བརྒྱ་སྒྲོགས་མཁས་པ། །ཁམས་གསུམ་
ཆོས་ཀྱི་རྒྱལ་པོ་ཙོང་ཁ་པའི། །རིང་ལུགས་དབྱར་མཚོ་ལྟ་བུར་རྒྱས་གྱུར་ཅིག །
གང་གིས་ལུགས་གཉིས་གསེར་འཁོར་རྩིབས་སྟོང་ཅན། །ཡངས་པའི་ནོར་འཛིན་
ཁྱོན་ལ་འགོད་མཁས་པའི། །ཐམས་ཅད་མཁྱེན་དངོས་བསྐལ་བཟང་རྒྱ་མཚོ་ཡི། །
སྐུ་ཚེ་འཕྲིན་ལས་ཆེས་ཆེར་རྒྱས་པར་ཤོག །འཛམ་གླིང་སྐྱེ་དགུའི་མི་འདོད་མུན་
བསང་སྟེ། །བདེ་སྐྱིད་ཚ་ཟེར་གླིང་དགུའི་དགུང་སྔོན་ནས། །ནུབ་མེད་རྟག་པར་
འཆར་བའི་དགའ་སྟོན་གྱིས། །རྫོགས་ལྡན་གསར་བའི་དཔལ་གྱིས་ཕྱུག་པར་ཤོག །
འཇིག་རྟེན་ཀུན་ཏུ་ནད་རིམས་འཁྲུགས་རྩོད་ཞི། །སད་སེར་བཙའ་ཐན་ལོ་ཉེས་
རྒྱུན་ཆད་ནས། །སྣོད་བཅུད་དགེ་མཚན་ཡིད་བཞིན་རབ་རྒྱས་པའི། །དགའ་སྐྱིད་
དྲུག་ལྡན་གླུ་དབྱངས་སྒྲོགས་གྱུར་ཅིག །དེ་ལྟར་སྨྲ་བའི་བྱེད་པོ་རྣམ་དཀར་གྱི། །
ཕུན་ཚོགས་སྡེ་བཞིའི་དཔལ་འབྱོར་ཆེར་རྒྱས་ཤིང་། །གཡུང་དྲུང་ཚེ་ཡི་རྡོ་རྗེ་རྟག་
འགྲུབ་སྟེ། །ཆོས་སྲིད་ཡིད་བཞིན་འདོད་དགུ་རྒྱས་གྱུར་ཅིག །བརྟན་པའི་བཀྲ་
ཤིས་དགེ་མཚན་ཕུན་སུམ་ཚོགས། །གཡོ་བའི་བཀྲ་ཤིས་མི་ཕྱུགས་ནད་མེད་རྒྱས། །
མདོ་སྔགས་ཟུང་དུ་འཇུག་པའི་དགའ་སྟོན་གྱིས། །འགྲོ་ཀུན་སྐུ་གསུམ་དཔལ་ལ་
སྤྱོད་གྱུར་ཅིག །ཡེ་ཤེས་མགོན་པོ་གུར་ཞལ་ལྕམ་དྲལ་སོགས། །དམ་ཅན་རྒྱ་
མཚོས་དུས་གསུམ་རྟག་སྐྱོངས་ཤིང༌། །བསྟན་འགྲོའི་བདེ་སྐྱིད་རྣམ་དཀར་སྤེལ་
བའི་རྒྱུན། །ལས་བཞིའི་དབང་བསྒྱུར་མཛད་ལ་མ་གཡེལ་ཅིག །ཕན་བདེ་
གདུགས་དཀར་སྲིད་པའི་རྩེ་མོའི་བར། །ཁོར་ཡུག་ཁྱབ་པའི་བཀྲ་ཤིས་ལེགས་
པའི་ལམ། །སྟོབས་བཅུའི་མངའ་བདག་རིང་ལུགས་སྙིང་བོའི་བཅུད། །འགྲོ་བའི་
བསོད་ནམས་ཞིང་དུ་འབར་གྱུར་ཅིག །འཛམ་བུའི་ལང་ཚོ་དར་བའི་ལྗོངས་སྤྱི་
187



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དང་། །ཁྱད་པར་བསིལ་ལྡན་ཡང་སྒོ་ཕྱོགས་འདི་ཡི། །སྣོད་བཅུད་དགེ་མཚན་
དར་དྲག་གྲིབ་བསིལ་ལས། །མཆོག་མཐུན་བཀྲ་ཤིས་སྒོ་བརྒྱ་བཞད་གྱུར་ཅིག །དེ་
ལྟར་འགྲོ་བ་ཐམས་ཅད་ཀྱི་མ་འདྲིས་པའི་མཛའ་བཤེས་ཆེན་པོ་འཕགས་པ་སྤྱན་་་་
རས་གཟིགས་དབང་ཕྱུག་གི་ཐུགས་རྗེ་སྒྱུ་འཕྲུལ་རོལ་བའི་ཚོན་ལས་འགྲོ་འདྲེན་་་་
སྤྲུལ་སྐུའི་གསེར་མདངས་རྣམ་པར་ཤར་བ་རོང་བོ་མཁས་གྲུབ་ཆེན་པོ། ཁམས་
གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་ཕྱོགས་མཐར་སྐྱོང་བའི་དར་་
ཆེན་བདུན་གྱི་ནང་ཚན། རོང་བོ་ལྕེ་ནག་པའི་རྣམ་པར་ཐར་བ་དཔག་བསམ་
ལྗོན་པ་ཞེས་བྱ་བ་འདིའང་། སྔ་སོར་ནས་གླེང་གཞིའི་སྐབས་སུ་སྨྲས་པ་ལྟར།
རང་ལོ་ཉེར་ལྔ་བ་མེ་འབྲུག( སྤྱི་ལོ༡༧༣༦)གི་སྐབས་དབང་ཆེན་གྲུབ་པའི་སློབ་་
དཔོན་བློ་བཟང་རྣམ་རྒྱལ་སོགས་བུ་སློབ་མང་པོས་རྣམ་ཐར་འདྲི་དགོས་པའི་་་་་
ནན་ཆེ་ནའང་། དེ་རིགས་རང་ཉིད་ཚམ་ཚོམ་མེད་པར་གྲུབ་དབང་གི་གྲལ་དུ་
འཚངས་ལུགས་སུ་འདུག་པས། མཁས་དབང་འགས་ལྐོག་འཕྱས་ཀྱི་གཞིར་གྱུར་
དོགས་ནས། འགྲོ་མགོན་བསྟན་པ་རབ་རྒྱས་ཀྱི་གསུང་ལ་གཞི་བྱས་པའི་རྣམ་
ཐར་གསོལ་འདེབས་ཙམ་ཞིག་བསྒྲིགས་ནས་རྟོགས་བརྗོད་རྒྱས་པ་རྣམས་ཅི་མི་་་་
སྙམ་པར་དོར་ནས་བཞག་ཀྱང་། རང་ལོ་སུམ་ཅུ་པ་ལྕགས་བྱའི( སྤྱི་
ལོ༡༧༤༡) སྐབས་གུས་སློབ་རི་ཁྲོད་པ་བློ་བཟང་བསམ་གཏན་དང༌། སློབ་བུ་
སངས་རྒྱས་བཀྲ་ཤིས་སོགས་མཁས་དབང་དད་ལྡན་མང་པོས་ཡང་ཡང་ནན་ཆེས་
པ་དང་། ཉེ་ཆར་ཡང་དྲུང་གནས་མང་པོས་རྣ་བ་གཙེར་བ་ལ་བརྟེན། དེ་ཡང་
བཀའ་གདམས་ཀྱི་རྩ་ཚིག་གི་རྗེས་འབྲང་ལ་བརྟེན་པའི་སྐྱེས་རབས་རྣམས་སྔོན་་་་
རྔོག་གི་དྲི་བར་བརྟེན། ཇོ་བོ་ཆེན་པོས་བཀའ་སྩལ་པ་ལས་ཐར་ཆགས་ཀྱི་སྐྱེས་
རབས་མིན་ཞིང་བློན་པོ་དཔལ་གྲུབ་སོགས་ནི་བསྐལ་པ་དང་པོའི་སྐབས་ཀྱི་་་་་་
རྟོགས་བརྗོད་ཡིན་ལ། མཉམ་མེད་ཟས་གཙང་གི་སྲས་པོ་འཇིག་རྟེན་དུ་བྱོན་ཚེ་
188



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ།
བྱང་སེམས་ཡོན་ཏན་མེ་ཏོག་ཀུན་ཏུ་རྒྱས་པ་དང་། ཉན་ཐོས་ཉེ་བར་འཁོར་
གཉིས་གསུང་དང་ཐུགས་ཀྱི་སྤྲུལ་པ་ཅིག་ཆར་བ་ཡིན་ལ། དེ་མཚུངས་མ་ཧི་ལ་
དང་གྲགས་པའི་འོད། ནག་པོ་དམ་ཚིག་རྡོ་རྗེ་དང་མགར་སོ་བསྲུངས་རྣམས་ནི་
ཕལ་ཆེར་ཐོག་མཉམ་ལྟ་བུ་ཡིན་འདྲ་ལ། གཞན་རྣམས་ནི་ཐར་ཆགས་སུ་འབྱུང་
བ་རིགས་པས་འགྲུབ་ཅིང་། དེ་ཡང་ཇོ་འབྲོམ་ལོ་ཙཱ་གསུམ་གྱི་དྲིས་ལན་གྱི་སྐབས།
ཀུན་ཏུ་བཟང་བོའི་སྨོན་ལམ་ཇི་འདྲ་བར། །མཐའ་ཡས་ཞིང་ཀུན་སྤྲུལ་བས་
བཀང་ནས་ཀྱང་། །ཡེ་ཤེས་སྒྱུ་འཕྲུལ་ཉིད་ཀྱི་རོ་གཅིག་ལས། །གང་འཚམ་ཐབས་
ཀྱིས་མུ་མེད་འགྲོ་འདྲེན་སྤྲོ། །ཞེས་གསུངས་པ་ལྟར། རྒྱལ་པ་སྲས་བཅས་རྣམས་
ཀྱི་སྤྲུལ་པའི་ཟློས་གར་ལ་སོ་སྐྱེའི་ཚད་འཛིན་གྱི་ཡུལ་ལས་འདས་པས། ཡིད་
གཉིས་མི་འཚལ་ལ། གཞན་མ་རྟོགས་བརྗོད་རྒྱས་བསྡུས་ཐམས་ཅད་མིག་མཐོང་
ལག་ཟིན་གྱི་ཚུལ་དུ་སྡེབ་སྦྱོར་སྙན་ངག་སོགས་ཀྱིས་ཧ་ཅང་མ་བཅིངས་པར། །
བབ་ཆོལ་དུ་རོང་བོ་མཁས་གྲུབ་ཆེན་པོའི་གདན་སར་དབང་པའི་སྐྱེ་འཕྲེང་ལྔ་་་་་
པར་བརྗོད་པའི་རོང་སྨྱོན་སངས་རྒྱས་རྡོ་རྗེའམ་མིང་གཞན་བློ་བཟང་བསྟན་པའི་
རྒྱལ་མཚན་དུ་འབོད་པས། ཡང་དག་པར་རྫོགས་པའི་སངས་རྒྱས་དྲག་པོ་ལྕགས་
སྤྲེལ་དུ་སྐུ་བལྟམས་ནས། བགྲང་བྱ་ཉིས་སྟོང་བདུན་བརྒྱ་སོ་གཉིས་འདས་པ་ཆུ་
ཁྱིའི་ལོ( སྤྱི་ལོ༡༧༤༢）། ཚ་གདུང་ཅན་གྱི་སྐྱེ་མཆེད་ཟླ་བ། གཟའ་རྒྱུ་བའི་
བརྟུལ་ཞུགས། སྐར་མ་དམག་དཔོན་དག། དབྱངས་ཨུ། གསལ་བྱེད་གླུ། འདོད་
ཡོན་རེག་བྱ། འབྱུང་བ་རླུང་། བྱེད་པ་བིཊྚི། རྟེན་འབྲེལ་ལེན་པ། ཉི་མ་དབྱར་
རྔ། རྟ་བདུན་གྱི་དབང་པོ་འཁྲིག་པའི་ཁྱིམ་དུ་སྤྱོད་པ། ལྕགས་ཁམས་ཅང་ཤེས་
རོལ་བའི་དུས་ཚོད་ལ། ཆོས་སྡེ་ཆེན་པོ་དཔལ་ལྡན་ཀཱ་ལ་རའི་ཉེ་འདབས་དབང་
གི་གནས་སུ་ཉེ་བར་སྦྱར་བའི་ཡི་གེ་བ་ནི་བིཀླུ་ཝ་ཀནྡྲི་ཤིས་བགྱིས་པ་སུ་དྷི་ཤཱ་ས་་་
ན་ཚྭ་བ་སནྟེ་ཉུད་ཡནྟུ། ། ། །
189



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བླ་མ་རྡོ་རྗེ་འཛིན་པ་དཀོན་མཆོག་དར་རྒྱས་ནས་མར་རྒྱ་མ་ཉི་ཤུ་རྩ་ལྔ། །
གནས་ཆུང་ཆོས་རྗེ་བློ་བཟང་དར་རྒྱས་ནས་མར་རྒྱ་མ་སུམ་ཅུ་དང་པར་གྱི་བརྐོས་
དཔོན་མཛད། དགེ་སློང་བློ་བཟང་དར་རྒྱས་མཛོ་མོ་གཅིག །དགེ་སློང་ཡེ་ཤེས་
བཟོད་པ་ནས་རྒྱ་བྲེ་ཉི་ཤུ་རྩ་ལྔ་དང་ལུག་གསུམ། དགེ་སློང་དཀོན་མཆོག་ཡེ་ཤེས་
མར་རྒྱ་མ་སུམ་ཅུ་རྩ་གསུམ་དང་ནས་རྒྱ་བྲེ་དོ། དགེ་སློང་ངག་དབང་ཚུལ་ཁྲིམས་
རས་ཆེན་གཅིག་དགེ་སློང་བསྟན་འཛིན་ཕུན་ཚོགས་ཀྱིས་པར་ཡིག་ཆ་ཚང་བྲིས་་་
བརྐོས་མཁན་དཀོན་མཆོག་ཡེ་ཤེས། སྦྱིན་པ་རབ་རྒྱས། དཀོན་མཆོག་ཚུལ་
ཁྲིམས། བློ་བཟང་དཔལ་ལྡན། བློ་བཟང་བྱམས་པ། བློ་བཟང་ཤེས་རབ། ཤེས་
རབ་དབྱིག་གཉེན། ཡེ་ཤེས་བསྟན་པ། བརྩོན་འགྲུས་རྒྱ་མཚོ། དཀོན་མཆོག་ཕུན་
ཚོགས། ངག་དབང་དོན་འགྲུབ། ལས་བྱེད་དོ་དམ་པ། བློ་བཟང་མཆོག་གྲུབ། །
བློ་བཟང་དར་རྒྱས། དཀོན་མཆོག་ཡེ་ཤེས། ཡེ་ཤེས་བཟོད་པ། བསྟན་འཛིན་
ཕུན་ཚོགས་ཇ་མ་ཤེས་རབ་སེངྒེ། ཆུ་ལེན་བློ་བཟང་བསྟན་འཛིན། མགར་བ་ཡི་
དམ་ཚེ་རིང་། བློ་བཟང་བཀྲ་ཤིས། མར་རྒྱ་མ་བཞི་དང་བཅས་མཐུན་རྐྱེན་སྦྱར།
ཨོཾ་སྭ་སྟི། བློ་བཟང་རྒྱལ་བ་གཉིས་པའི་ཐུགས་བཅུད་གསང་ཆེན་བསྟན་པའི་
ཟབ་དོན་དབང་གི་རྒྱལ། །ཤུགས་དྲག་སྙིང་རྗེས་ཉེར་བསྐུལ་ལུང་རིགས་ལེགས་
བཤད་བྱེ་བའི་བྱི་དོར་ལེགས་བྱས་ནས། །ཚུལ་བཞིན་བསྒྲུབ་པའི་དགེ་མཚན་
འོད་སྟོང་འབར་བས་སྲིད་ཞིའི་རྒུད་པ་སེལ་བ་དང༌། །ལྷན་ཅིག་ཐུབ་བསྟན་ཁོར་
ཡུག་སྣང་བས་ཁྱབ་མཛད་མི་བསྐྱོད་རྡོ་རྗེའི་ཞབས་ལ་འདུད། །མགོན་ཁྱོད་
བསྐལ་པ་དཔག་མེད་སྔ་རོལ་ཏུ། །བདེ་ཆེན་སྐུ་བཞིའི་གོ་འཕང་མངོན་གྱུར་ཀྱང་།།
ཐུན་མོང་སྣང་ངོར་གང་འཚམས་སྤྲུལ་པའི་གར། །སྣ་ཚོགས་བསྒྱུར་བའི་སྐྱེ་
འཕྲེང་རིམ་བྱོན་གྱི། །རྨད་བྱུང་རྣམ་ཐར་གཙང་མའི་མྱུ་གུ་འཁྲུངས། །སྡེབ་
ལེགས་ཚིག་གི་ལོ་འདབ་ཚར་དུ་དངར། །ལེགས་བཤད་འབྲས་བུ་སྨིན་པའི་
190



རོང་བོ་མཁས་གྲུབ་ཆེན་པོའི་རྣམ་ཐར་དཔག་བསམ་ཡོངས་འདུའི་ལྗོན་པ། །
དགའ་སྟོན་གྱིས། །སྐལ་ལྡན་རེ་སྐོང་དཔག་བསམ་ལྗོན་པའི་དབང་། །པར་དུ་
ཉེར་བསྒྲུབ་ཡི་གེ་འདྲི་མཁན་དང༌། །རྐོས་མཁན་ཤིང་གཞོགས་དོ་དམ་བྱེད་
རྣམས་ཀྱིས། །སྒོ་གསུམ་འབད་རྩོལ་བགྱིས་པའི་དགེ་བ་འདིས། །མཚོན་པའི་རྣམ་
དཀར་དགེ་ཚོགས་རྒྱ་མཚོའི་མཐུས། །ཚེ་རབས་ཀུན་ཏུ་ཐེག་མཆོག་བཤེས་གཉེན་
གྱིས། །རྗེས་བཟུང་ས་ལམ་རིམ་པ་མཐར་ཕྱིན་ཤོག །ཀུན་དགའི་དཔལ་སྟེར་ཟབ་
རྒྱས་དམ་པའི་ཆོས། །རིས་མེད་འགྲོ་བའི་གཙུག་གི་མཁར་འཕགས་ཤིང༌། །ཟླ་
མེད་ཐུབ་བསྟན་པདྨོའི་ཚལ་ཆེན་པོ། །རྒྱས་མཛད་མཆོག་སྤྲུལ་ཉི་མ་ཞབས་
བརྟན་ཤོག །སྡེ་འདིའི་འཆད་རྩོད་རྩོམ་པའི་འོད་སྣང་གིས། །ལུང་རྟོགས་བསྟན་
པའི་པད་ཚལ་བཞད་པའི་རྩེར། །སྐུ་གསུམ་བདུད་རྩིའི་རོ་བཅུད་མྱང་འདོད་
པའི། །བློ་གསལ་བུང་བའི་ཚོགས་རྣམས་རྒྱས་པར་ཤོག །རྒྱལ་ཁམས་སྤྱི་དང་བོད་
ཡུལ་གངས་ལྗོངས་འདིར། །མི་མཐུན་རྒུད་པའི་སྨག་རིམ་ཉེར་ཞི་ཞིང༌། །ཚེ་
བསོད་དཔལ་འབྱོར་ལུང་རྟོགས་ཡོན་ཏན་རྒྱས། །བདེ་སྐྱིད་སྣང་བ་རྟག་ཏུ་རྒྱས་
གྱུར་ཅིག །
ཅེས་མཁས་དང་གྲུབ་པའི་དབང་ཕྱུག་རྗེ་བཙུན་བླ་མའི་འཁྲུངས་རབས་དཔག་བསམ་་
ལྗོན་པ་ཞེས་བྱ་བའི་པར་བྱང་དུ་སྨོན་ཚིག་འདི་ལྟ་བུ་ཞིག་དགོས་ཞེས་དད་བརྩོན་ལྡན་པའི་་
དགེ་སློང་བློ་བཟང་དར་རྒྱས་དཀོན་མཆོག་ཡེ་ཤེས་ཡེ་ཤེས་བཟོད་པ་རྣམས་ཀྱིས་བསྐུལ་ངོར་་
ཤཱཀྱའི་དགེ་སློང་དཀོན་མཆོག་བསྟན་འཛིན་གྱིས་སྦྱར་པའོ། །
191



༄༅།།བསྟན་པའི་གསལ་བྱེད་གྲུབ་པའི་དབང་ཕྱུག་
འགྲོ་འདྲེན་དམ་པ་བློ་བཟང་བསྟན་པ་
རབ་རྒྱས་གྱི་གསང་བའི་རྣམ་ཐར་
རྟ་ལྗང་དབང་པོ་ཞེས་བྱ་བ་
བཞུགས་སོ། །
བློ་བཟང་བསྟན་པའི་རྒྱལ་མཚན་གྱིས་མཛད།



is
པས
༦
པར
ནས་
མང་



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
༡. ཤིས་བརྗོད་དང་གླེང་གཞིའི་སྐབས།
༄༅། །ན་མོ་གུ་རུ་དེ་བ་ཌཱ་ཀི་ནེ། མཐའ་ཡས་དཀྱིལ་འཁོར་མངའ་བདག་
རྗེ་འཆང་། །འཆི་མེད་མཆོག་སྩོལ་མགོན་པོ་ཚེ་དཔག་མེད། །མ་ལུས་འགྲོ་བའི་
དོན་གཅིག་པད་དཀར་འཆང་། །དབྱེར་མེད་རིགས་ཀྱི་བདག་པོ་གཙུག་ཏུ་
ང༌། །མཁྱེན་དབང་འཇམ་དཔལ་རྡོ་རྗེ་ཡབ་ཡུམ་དང་། །རྒྱལ་ཀུན་གསང་
·་མངའ་བདག་རྡོ་རྗེ་འཛིན། །མ་རུངས་འཆི་བདག་འཇོམས་མཛད་གཤིན་
གཤེད། །དབྱེར་མེད་ལྷག་པའི་ལྷ་རྣམས་སྙིང་དབུས་རོལ། །དུས་གསུམ་རྒྱལ་
བསྟན་སྲུང་རྡོ་རྗེ་གུར། །མཐུ་སྟོབས་རྨད་བྱུང་དཔལ་མགོན་གདོང་བཞི་བ། །
དྲུག་ལས་གཤིན་དམག་ཟོར་ངལ་བསོས་སོགས། །མཁའ་འགྲོ་བསྲུང་མས་
ཟིན་ལས་མ་གཡེལ་སྒྲུབས། །སྐུ་གསུམ་མི་འགྱུར་རྡོ་རྗེ་གསུམ་བདག་ཉིད། །
ཟླ་གཉིས་མཐར་ཕྱིན་མཐུ་རྩལ་ཐོགས་པ་མེད། །རྒྱལ་བསྟན་ཕྱོགས་བརྒྱར་སྤེལ་
ང་མཛད་བཟང་ཅན། །སྐྱབས་གྲོལ་མི་ཡི་ཟློས་གར་བསྒྱུར་རྣམས་རྒྱལ། །གང་
གསང་གསུམ་ཟླ་བའི་མ་མ་ལས། །ངོ་མཚར་མཛད་པའི་རྟ་ལྗང་དབང་པོ་ནི། །
ཟ་ལྡན་པད་ཚལ་བཞད་ཕྱིར་ཡི་གེའི་མཁར། །འདྲེན་ལ་རྩ་བ་གསུམ་གྱིས་
ང་བ་སྩོལ། །ཞེས་ཤིས་པར་བརྗོད་པ་སྔོན་དུ་བཏང་ནས་སྐབས་དོན་འཆད་
བྱ་བ་གང་ཞེ་ན། སློབ་དཔོན་དབྱིག་གཉེན་གྱིས། མདོ་དོན་ཆེ་བ་ཉིད་ཐོས་
ཟ། །ཉན་པ་དང་ནི་འཛིན་པ་ལ། །ཉན་པ་པོ་ཡིས་གུས་བྱེད་པས། །ཐོག་མར་
ས་པ་བརྗོད་པར་བྱ། །ཞེས་གསུངས་པ་ལྟར། །རིང་མོ་ནས་རང་གི་བུ་སློབ་
་པོས་རྣམ་ཐར་འབྲི་དགོས་པའི་ཚིག་ནན་དང་། ཁྱད་པར་གསང་བའི་རྣམ་
་གསལ་བོ་ཞིག་འགོད་དགོས་པའི་རྒྱུ་མཚན་མང་དུ་གླེང་ཡང་རང་ཉིད་་་་་་
195



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཁོར་བའི་འདམ་དུ་ལྷུང་ཞིང་སྣ་ཚོགས་འགལ་འདུའི་འཁོར་ལོ་བསྐོར་བས་ན། །
གྲུབ་ཆེན་ནམ་མཁའ་རྒྱལ་མཚན་གྱི་བཀའ་ལས། སྙིགས་དུས་མཐའ་འཁོབ་ཡུལ་
དུ་སྐྱེས་པ་ཡི། །སྙོམས་ལས་དགེ་སློང་ནམ་མཁའ་རྒྱལ་མཚན་གྱིས། །སྙིང་ནས་ལྷ་
ཆོས་ཚུལ་བཞིན་མ་ནུས་པས། །ཡི་གེར་འབྲི་འོས་རྣམ་ཐར་བདག་ལ་མེད། །ཅེས་
སྩལ་བ་བཞིན་འདིར་ཐོག་ཏུ་བབས་ཤིང༌། ཐམས་ཅད་མཁྱེན་པ་རྡོ་རྗེ་ཐོགས་
མེད་རྩོལ་གྱིས། དམ་པ་རྣམས་དང་ལས་སྨོན་ཡོངས་འབྲེལ་བ། །གསུངས་པ་ལྟར།
རི་བོང་ཅལ་སྒྲོག་གམ་ཐག་ཁྲ་སྦྲུལ་མཐོང་གི་རྣམ་པར་ཟད་མོད། གང་ལྟར་སྔོན་
བྱོན་གྱི་དམ་པ་རྣམས་དང་སྨོན་ལམ་འབྲེལ་བའི་ཤུགས་མེད་པར་གནས་མི་ཐོན་་་་
པ་ཙམ་དུ་གྱུར་གཤིས། བོང་བུ་གཟིག་ལྤགས་གྱོན་པའི་ཚུལ་གྱིས་གྲུབ་དབང་གི་
ཁྲིར་འགྱིང་བར་གྱུར་པ་ལ། དེ་ཡང་ཇི་སྐད་དུ། མཁས་དང་གྲུབ་པའི་སྐྱེ་བར་
ཁས་འཆེ་ཡང་། །འཆད་རྩོད་རྩོམ་པའི་བློ་གྲོས་མཐུ་དམན་ན། །གནོད་སྦྱིན་ནོར་
ལ་སྤྱོད་པ་ཚེ་འཕོས་པ། །དབུལ་བོའི་ཁྱིམ་དུ་སྐྱེས་དང་ཁྱད་པར་ཅི། །ཞེས་པ་
ལྟར། རང་ཉིད་ལ་ནི་ཐོས་བསམ་སྒོམ་གསུམ་གྱིས་ཕོངས་ཤིང་། འཆད་རྩོད་རྩོམ་
གསུམ་ལ་བརྡུག་པར་གྱུར་པ་ལས་གཞན་པའི་འཆད་པར་འོས་པ་མ་མཆིས་ཤིང་།
སྔོན་བྱོན་གྲུབ་དབང་རྣམས་གྱི་རྣམ་པར་ཐར་བ་བརྗོད་པ་ནི། ཇི་སྐད་དུ། དམ་
པ་རྣམས་ཀྱི་སྤྱོད་ཚུལ་ནི། །ཡིད་ཅན་དང་བ་འདྲེན་པ་དང༌། །རྒྱ་ཆེན་ཚོགས་ལ་
ཀུན་སྦྱོར་ཕྱིར། །ཡང་དག་འཆད་པར་ཀུན་ནས་སྤྲོ། །ཞེས་པ་ལྟར། རང་ཉིད་
གྲུབ་དབང་དེ་རྣམས་ཀྱི་གྲལ་དུ་འཚང་བ་དང་། འཇིག་རྟེན་སྙན་གྲགས་ལ་རེ་བ་
སོགས་ཀྱི་སྒོ་ནས་བརྗོད་པ་ག་ན་ཡིན། དད་ལྡན་སྤྲོ་བ་བསྐྱེད་པ་དང་། བུ་སློབ་
རྣམས་ཀྱི་རེ་བ་རྫོགས་ཕྱིར་ཅུང་ཟད་འཆད་པར་བྱེད་པ་ལ། དེ་ཡང་རོང་བོ་ལྕེ་
ནག་པ་དགེ་འདུན་རྒྱལ་མཚན་དེ་ཉིད་ཀྱི་སྐྱེ་ཕྲེང་གསུམ་པ། བློ་བཟང་བསྟན་པ་
རབ་རྒྱས་ཀྱི་དྲུང་དུ། ཐུགས་སྲས་མང་བོས་ཡང་ཡང་ནན་གྱིས་བསྐུལ་བ་ལ་
196



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
བརྟེན། སོ་སོ་ནས་མདོར་བསྡུས་དང་ཤོག་དྲིལ་དུ་གནང་བ་ཅི་རིགས་དང་།
གསུང་མགུར་རྣམས་ལ་གཞི་བྱས། རང་ཉིད་ཀྱི་དོགས་པ་གཅོད་ནུས་རྣམས་ཞིབ་
དེག་གི་སྒོ་ནས་བཅད་དེ་རྟོགས་པར་བརྗོད་པ་དཔག་བསམ་ལྗོན་པ་ལོགས་སུ་་་་་
བཀོད་པ་ལྟར་ཡིན་ལ། གསང་བས་གབ་པར་གྲགས་པས། དད་མེད་ལོག་ལྟ་ཅན་
དང་། བློ་གྲོས་རྒྱ་ཆུང་ཡང་རྟོག་གེ་བར་རློམ་པ་སོགས་ཀྱི་སྤྱོད་ཡུལ་མིན་པའི་
གསང་བའི་རྣམ་པར་ཐར་བ་འགོད་པ་ལ། སངས་རྒྱས་ཀྱི་སྟོབས་བསྐྱེད་ཆོ་
འཕྲུལ་རྣམ་པར་བསྟན་པའི་མདོ་ལས། ཀྱེ་རྒྱལ་བའི་བུ་དག་དེ་བཞིན་གཤེགས་
པ་ནི་ཐབས་ལ་མཁས་པས། སེམས་ཅན་ཡོངས་སུ་སྨིན་པར་བྱ་བ་ནི་མང་ངོ༌། །
ཡེམས་ཅན་རྣམས་ཀྱི་བསམ་པ་ཇི་ལྟ་བ་དང་། ཇི་ལྟར་འདུལ་བ་དང༌། དགེ་བའི་
རྡོ་བ་ཇི་ལྟ་བ་དང་། སེམས་ཅན་རྣམས་ཀྱི་མོས་པ་སྣ་ཚོགས་པ་མཁྱེན་པས་ཆོས་
སྟོན་ཏེ་འགྲོ་བའི་དོན་མཛད་དོ། །སེམས་ཅན་ཁ་ཅིག་ནི་བྱང་ཆུབ་སེམས་དཔས་
འདུལ། །ཁ་ཅིག་ནི་ལྷས་འདུལ། ཁ་ཅིག་ནི་བརྒྱ་བྱིན་གྱིས་འདུལ། ཁ་ཅིག་ནི་
ཅིངས་པས་འདུལ། ཁ་ཅིག་ནི་ཀླུས་འདུལ། ཁ་ཅིག་ནི་རྒྱལ་པོས་འདུལ། ཁ་ཅིག་
}་ཆོ་འཕྲུལ་གྱིས་འདུལ། ཞེས་དང་། ཡང་དེ་ཉིད་ལས། དེ་བཞིན་གཤེགས་པ་ནི་
སུབས་ལ་མཁས་པས། སྣ་ཚོགས་པའི་གདུལ་བྱའི་ཁམས་དང་བསམ་པའི་སྤྱོད་པ་
༦གས་མཁྱེན་པས་ཇི་ལྟར་ཡོངས་སུ་མྱ་ངན་ལས་འདའ་བར་སྟོན། སྐྱེ་བ་དང་།
་བ་དང་། ན་བ་དང༌། འཆི་བ་སོགས་དང་། རྒྱལ་པོ་དང་། བློན་པོ་དང་།
མ་པ་དང་། བུད་མེད་དང༌། བྱིས་པ་སོགས་སུའང་སྟོན་ཏེ། སྣ་ཚོགས་པའི་སྒོ་
་ས་གདུལ་བྱ་རྣམས་སྨིན་པར་མཛད་དོ། །ཞེས་དང་། རྒྱུད་ལས། གང་ཕྱིར་རྡོ་
་སེམས་དཔའ་ཆེ། །སེམས་ཅན་ཕན་འདོགས་དམིགས་ནས་ནི། །ཐ་མལ་པ་ཡི་
ལ་གྱིས་གནས། །ཞེས་དང་། རྗེ་བཙུན་བྱམས་མགོན་གྱིས། ཆོས་ཉིད་བསམ་མི་
བ་པར་དྲན། །ཞེས་གསུངས་པ་ལྟར། རྒྱལ་བ་རྣམས་ཀྱི་སྣ་ཚོགས་པའི་གཟུགས་
197



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དང་མཛད་སྤྱོད་ཅི་རིགས་ཀྱི་སྒོ་ནས་འགྲོ་བ་འདྲེན་པར་མཛད་པ་ནི་བསམ་ལས་
འདས་ཤིང་། ཁྱད་པར་དུ་འཕགས་པ་ཕྱག་ན་པདྨ་འདི་ཉིད་རྒྱལ་བ་ཀུན་གྱིས་
བསྒྲུན་དུ་མེད་པའི་ཐུགས་རྗེ་དང་བྱིན་རླབས་མཛད་པ་མཐའ་ཀླས་པས། འདི་
ཉིད་ཀྱི་སྤྲུལ་པའི་ཚད་བཟུང་བར་མི་ནུས་ཀྱང་། འགྲོ་མགོན་རིན་པོ་ཆེས། ང་ནི་
སྤྲུལ་པའི་དགེ་སློང་སྟེ། །སྣ་ཚོགས་གཟུགས་ཀྱིས་ཀུན་ཏུ་ཁྱབ། །དངོས་དང་
སེམས་ཉིད་གཅིག་པ་ཡི། །རྒྱ་གར་རྒྱ་ནག་བལ་བོ་ལི། །བོད་སོགས་ཀུན་ལ་མཐའ་
བཟུང་མེད། །འོན་ཀྱང་འཕགས་པའི་ཡུལ་ཁམས་སུ། །ང་ལ་རྡོ་རྗེ་དྲིལ་བུར་
བརྗོད། །རེས་འགའ་དམ་ཚིག་བཛྲ་དང་། །རྭ་ཆེན་ཀླུ་མཁན་སོགས་ཀྱང་ཟེར། །
རེས་འགའ་འཇིགས་མེད་རྡོ་རྗེ་དང་། །རེས་འགའ་དུད་འགྲོའི་གཟུགས་སུའང་
གནས། །ཇི་ལྟར་གནས་ཤིང་བྱ་བ་ཀུན། །འགྲོ་དོན་འབའ་ཞིག་སྤྱོད་པ་ལགས། །
ཞེས་གསུངས་པ་ལྟར་གྱིས་གསང་བའི་སྐྱེས་རབས་བདུན་གྱི་སྡོམ་ཚིག་ལ་བརྟེན་
ནས་ཅུང་ཟད་འགོད་པར་བྱ་སྟེ།
༢, ལྷའི་བློ་གྲོས་མཐའ་ཡས་ཀྱི་སྐབས།
དེ་ཡང་། ཕུན་ཚོགས་ཡོན་ཏན་དྲི་མེད་རྒྱལ་བའི་མདུན། །ཕུན་ཚོགས་
མཛེས་ལྡན་ལྷ་ཡི་བུ་མང་ཁྲོད། །ཕུན་ཚོགས་བློ་གྲོས་མཐའ་ཡས་རྒྱལ་སྲས་ཀྱི། །
ཕུན་ཚོགས་ཐུགས་བསྐྱེད་མཛད་བཟང་རྨད་དུ་བྱུང་། །ཞེས་པ་ལྟར། སྔོན་བསྐལ་
པ་བྱེ་བ་མང་པོ་འདས་པའི་སྔ་རོལ་ན་ཤར་ཕྱོགས་ཀྱི་ལོགས་སུ་ཞིང་ཁམས་དགའ་
བའི་འོད་བྱ་བ་ཞིང་གི་ཡོན་ཏན་རྨད་དུ་བྱུང་བ་ན། སངས་རྒྱས་བཅོམ་ལྡན་
འདས་ཡེ་ཤེས་མཐའ་ཡས་ཡོན་ཏན་དྲི་མེད་རྒྱལ་པོ་ཞེས་བྱ་བས་ལོ་འབུམ་གཉིས་
སུ་ཟབ་ཅིང་རྒྱ་ཆེ་བའི་ཆོས་ཀྱིས་འགྲོ་བ་རྣམས་ཡང་དག་པའི་ལམ་ལ་འགོད་པར་
……་，
、-...
. .：.
...，
198
... '.
:
:
.



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
མཛད་དོ། །དེའི་ཚེ་ཡུལ་མཐའ་འཁོབ་ཅིག་ན་ཁྱིམ་བདག་གི་བུ་ཤེས་པ་གསལ་
ཀྱང་མིག་སོགས་དབང་པོ་མི་ཚང་བ་ཅིག་ཡོད་པ་དེ་སྤང་ཁ་ཞིག་ཏུ་འདུག་པ་ན།
རྗེ་བཙུན་འཕགས་པ་སྤྱན་རས་གཟིགས་དབང་ཕྱུག་གིས་དེ་ལ་བྱིན་གྱིས་བརླབས་
པ་ན། ཁྱེའུ་དེས་རང་ཉིད་ལ་མི་རྟག་པའི་འདུ་ཤེས་བསྐྱེད་པས། སྐྱེ་བ་ངན་པ་
དེར་གྲོལ་ཏེ་ཚེ་འཕོས་ནས། སུམ་ཅུ་རྩ་གསུམ་དུ་སྐྱེས་ཏེ་ལྷའི་བུ་བློ་གྲོས་མཐའ་
ཡས་བྱ་བར་གྱུར་ཏོ། །དེ་ནས་སྐབས་ཤིག་ལྷའི་དབང་པོ་ལ་བློ་གྲོས་མཐའ་ཡས་
སོགས་མང་པོའི་འཁོར་དང་བཅས་ཏེ། ཞིང་ཁམས་དགའ་བའི་འོད་དུ་སངས་
རྒྱས་ཀྱི་སྤྱན་སྔར་ཆོས་མཉན་དུ་ཕྱིན་པ་དང་། འཁོར་དེར་བྱང་ཆུབ་སེམས་
དཔའ་མང་པོའི་དབུས་ན་འཕགས་པ་སྤྱན་རས་གཟིགས་དབང་ཕྱུག་དེ་ཉིད་་་་་་
གསལ་འཚེར་འོད་དང་ལྡན་པར་བཞུགས་པ་བློ་གྲོས་མཐའ་ཡས་གྱིས་མཐོང་བ་
ན། སྔོན་གྱི་དགེ་བའི་བཤེས་གཉེན་ཡིན་པ་དང་། འཕགས་པའི་བྱིན་རླབས་
ཞུགས་པས་དགའ་མགུ་རངས་ཏེ། ལྷའི་དབང་པོ་ལ་འདུས་པའི་འཁོར་ན་གཟི་
བརྗིད་དང་ལྡན་པ་འདི་སུ་ཞིག་དྲིས་པ་ན། དེས་ཀྱང་འདི་ནི་འཕགས་པ་སྤྱན་
རས་གཟིགས་ཏེ་ཡོན་ཏན་དཔག་ཏུ་མེད་པའོ། །སོགས་བསྔགས་པ་ཐོས་ནས།
ལྷའི་བུ་དེ་ཉིད་འཕགས་པ་ག་ན་པ་དེར་ཕྱིན་ནས་མེ་ཏོག་གཏོར་ཏེ་ཞབས་སྤྱི་་་་་
བོར་བླངས་ཏེ་འཁོད་པ་དང༌། འཕགས་པས་ཀྱང་དེ་ལ་ཚད་མེད་པ་བཞིའི་
གསུང་གིས་བྱིན་རླབས་མཛད་པས། ལྷའི་བུ་ཆོས་རྣམས་ལ་དྲི་མ་མེད་ཅིང་རྣམ་
པར་དག་པའི་མིག་ཐོབ་པར་གྱུར་ཏོ། །དེ་ནས་འཕགས་པས་བཀའ་སྩལ་པ། ཀྱེ་
བློ་གྲོས་མཐའ་ཡས་ཁྱོད་ཀྱིས་ཡང་དག་པར་རྫོགས་པའི་སངས་རྒྱས་འདི་ཉིད་ཀྱི་་་
སྤྱན་སྔར་བྱང་ཆུབ་ཀྱི་སེམས་ཡང་དག་པར་བསྐྱེད་ཅིག ཅེས་སོགས་ཀྱིས་
གདམས་པས། ལྷའི་བུས་ཀྱང་འཕགས་པའི་བཀའ་བཞིན་བཅོམ་ལྡན་འདས་དེ་
ཉིད་ཀྱི་ཞབས་ལ་གཏུགས་ཏེ་བསྐོར་བ་བྱས་ནས་སྤྱན་སྔར་འཁོད་དེ་འདི་སྐད་་་་་་
199



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཅེས་གསོལ་ཏོ། སྟོབས་བཅུ་མངའ་བ་འགྲོ་བའི་དཔལ་དང་མགོན། །ཟབ་དང་རྒྱ་
ཆེ་མི་ཟད་ཆོས་ཀྱི་མཛོད། །བདུད་དཔུང་ཀུན་འཇོམས་དཔའ་བོ་ཆེན་པོ་སྟེ། །
ཡོན་ཏན་ཀུན་རྫོགས་ཁྱོད་ལ་ཕྱག་འཚལ་ལོ། །འགྲོ་དབང་ཁྱོད་ཀྱིས་ཇི་ལྟར་
གསུངས་པ་བཞིན། །བདག་ནི་དེང་ནས་བཟུང་སྟེ་སྐྱེ་ཀུན་ཏུ། །མ་དག་རང་
བཞིན་འགྲོ་ཀུན་སྒྲོལ་བར་སྨོན། །ཁྱད་པར་རྒྱལ་བའི་གསུང་མཆོག་ཆེས་ཟབ་
པའི། །རྨད་བྱུང་གསང་བ་ཡོངས་ཀྱི་མཛོད་བཟུང་ནས། །ཆེར་རྨོངས་འགྲོ་ཀུན་
ཡང་དག་སྨིན་བྱས་ཏེ། །མཐར་ཐུག་ཁྱོད་བཞིན་སངས་རྒྱས་ཐོབ་པར་ཤོག །
བདག་ནི་དེང་བཟུང་ཁྱོད་མཚུངས་མ་གྱུར་བར། །རྒྱལ་སྲས་ཐུགས་རྗེའི་གཏེར་
གྱིས་བཤེས་མཛད་ནས། །མཐོང་ཐོས་དྲན་རེག་འགྲོ་བ་དེ་རྣམས་ཀྱང་། །བླ་མེད་
དག་པའི་དཔལ་ལ་སྤྱོད་པར་བགྱི། །ཞེས་གསོལ་བ་བཏབ་ཅིང་སེམས་བསྐྱེད་
པས། རྒྱལ་བ་ཡོན་ཏན་དྲི་མེད་དེ་ཉིད་ཀྱིས་འཛུམ་པ་མཛད་པས། ཞལ་ནས་
འོད་ཟེར་བྱུང་ནས་སྟོང་གསུམ་བསྐོར་ཏེ། སླར་དབུ་གཙུག་ཏུ་ནུབ་པར་གྱུར་
ཅིང་། དེ་ནས་བཀའ་སྩལ་པ། ལེགས་སོ་ལེགས་སོ་ཇི་ལྟར་སེམས་བསྐྱེད་པའི། །
དོན་རྣམས་ཡང་དག་ཚུལ་བཞིན་འགྲུབ་པར་འགྱུར། །དེང་བཟུང་ཁྱོད་ཀྱིས་རྒྱལ་
མང་མཉེས་པར་བྱེད། །འགྲོ་མང་སྣ་ཚོགས་ཆོས་ལ་སྦྱོར་བྱེད་དེ། །བསྐལ་པ་
བཟང་པོའི་སངས་རྒྱས་རྨད་བྱུང་བ། །ཀུན་གྱིས་འཕྲིན་ལས་ཡང་དག་སྒྲུབ་བྱེད་
ཅིང་། །མཐར་ཐུག་སངས་རྒྱས་ཡོན་ཏན་དབང་པོ་སྟེ། །མཐའ་ཡས་འགྲོ་བ་ཀུན་
འདྲེན་དམ་པར་འགྱུར། །ཞེས་གསུངས་པ་དང༌། ལྷ་རྣམས་ཀྱིས་མེ་ཏོག་གི་ཆར་
ཕབ་ས་ཡང་གཡོས་པར་གྱུར་ཏོ། །དེ་ནས་འཕགས་པས་ལྷའི་བུ་ལ་རྟེན་འབྲེལ་
བཅུ་གཉིས་ལ་བརྟེན་ཏེ་ཆོས་བཤད་ཅིང་བྱིན་གྱིས་བརླབས་པས། ཏིང་ངེ་འཛིན་
དཔག་ཏུ་མེད་པ་རྒྱུད་ལ་སྐྱེས་ཤིང་སར་གནས་ཀྱི་སེམས་དཔར་གྱུར། ཡང་
འཕགས་པ་སྤྱན་རས་གཟུགས་དབང་ཕྱུག་ཉིད་དོན་ཡོད་ཞགས་པའི་སྐུར་གྱུར་ཏེ།
200



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
པོ་ཏ་ལར་སྤྲུལ་པའི་དཀྱིལ་འཁོར་ཏུ་ལྷའི་བུ་བློ་གྲོས་མཐའ་ཡས་ལ་དབང་བསྐུར་
ཞིང་འོད་ཟེར་གྱི་སྤྲོ་བསྡུ་དང་བཅས་པས་སླར་ཡང་བྱིན་རླབས་མཛད་པས་བྱང་་་
ཆུབ་སེམས་དཔའ་ཡོན་ཏན་ཐམས་ཅད་དང་ལྡན་ཞིང་ཡོངས་སུ་དག་པ་ཤིན་ཏུ་་་
རྣམ་པར་གྲོལ་བའི་སེམས་དཔའ་ཆེན་པོར་གྱུར་པ་ན། འཕགས་པའི་བྱིན་རླབས་
སྣང་བྱེད་ཀྱིས། །སྲིད་པ་མཐར་འཛིན་རི་བོ་ཆོམས། །སྣ་ཚོགས་ཏིང་འཛིན་ཡུལ་
ལ་འཇུག །དམིགས་མེད་མཁར་ཁྱབ་དྲི་མ་མེད། །ཅེས་ཆེད་དུ་བརྗོད་དོ། །དེ་
ནས་རེ་ཞིག་ལྷའི་བུའི་གཟུགས་དེ་ཉིད་ཀྱིས་ལོ་བདུན་འབུམ་དུ་སྤྲུལ་པ་སྣ་ཚོགས་་
པས་འགྲོ་བའི་དོན་བྱས་ནས་ཚེ་འཕོས་ཏེ། བདེ་བ་ཅན་དུ་བྱང་སེམས་ཟླ་བའི་
འོད་བྱ་བར་འཁྲུངས་ནས་དེར་ཡང་འགྲོ་བའི་དོན་དཔག་མེད་མཛད་དོ། །དེ་
ཡང་ལྷའི་བུའི་རྟོགས་བརྗོད་འདི་ནག་ཚོ་ལོ་ཆེན་དགུང་ལོ་སོ་བདུན་པར་ཐུགས་་་
རྗེ་ཆེན་པོའི་ཞལ་གཟིགས་ཤིང་ལུང་བསྟན་སྩལ་པ་ན། འཕགས་པའི་བྱིན་རླབས་
ཀྱིས་ཐུགས་ལ་ཤར་བ་རོང་བོ་འགར་དགེར་སྩལ་པ་བཞིན་བཀོད་པའོ། །ཕྱག་ན་
པདྨའི་ཐུགས་རྗེ་ཟླ་སྣང་གིས། །དྲི་མེད་དམ་པའི་ས་མོས་བཞེད་པ་ན། །བདེ་ཆེན་
སྤྲུལ་བའི་དྲི་བསུང་གཡོ་བ་ཡི། །ཕན་བདེའི་ག་བུར་ཐིགས་པ་འབུམ་དུ་སྤྲོ། །ཞེས་
པ་སྟེ། རྣམ་པར་ཐར་བ་རྟ་ལྗང་དབང་པོ་ལས། ལྷའི་བུ་བློ་གྲོས་མཐའ་ཡས་ཀྱི་
སྐབས་ཏེ་དང་པོའོ། །
༣. གྲུབ་ཆེན་རྭ་ཅན་པའི་སྐབས།
དབང་ཕྱུག་བརྒྱད་ལྡན་ནཱ་ག་ཛུ་ནའི་སྲས། །དབང་རྟུལ་ཚུལ་གྱིས་རིམ་
གཉིས་མཐར་ཕྱིན་ཅིང་། །དབང་སོགས་དངོས་གྲུབ་ཡོངས་ལ་མངའ་བརྙེས་པའི།།
དབང་ཕྱུག་རྣལ་འབྱོར་མཛད་པའི་མཆོག་དེ་རྨད། །ཅེས་པ་སྟེ། དེ་ཡང་བྱང་
201



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སེམས་ཟླ་བའི་འོད་དེ་ཉིད་ལ། མགོན་པོ་འོད་མི་འགྱུར་བ་དང་འཕགས་པ་ཕྱག་
ན་པདྨོ་ཟུང་གི་བཀས་ཉེ་བར་བསྐུལ་བ་ལ་བརྟེན། ཞིང་ཁམས་མཐའ་ཡས་པར་
འགྲོ་བའི་དོན་མཛད། ཁྱད་པར་མཉམ་མེད་ཟས་གཙང་གི་སྲས་པོ་འཇིག་རྟེན་
འདིར་མངོན་པར་བྱང་ཆུབ་པའི་ཚུལ་བསྟན་པའི་ཚེ། བྱང་སེམས་ཡོན་ཏན་རིན་
ཆེན་མེ་ཏོག་ཀུན་ཏུ་རྒྱས་པར་གྱུར་ནས། ཕྱོགས་བཅུའི་སངས་རྒྱས་ཀྱི་མཚན་ལ་
བརྟེན་པའི་མདོ་ཞུས་ཤིང་། བྱང་སེམས་བྱེ་བ་ཕྲག་བརྒྱད་ཅུ་དང་ལྷ་མི་སོགས་
སུམ་ཁྲིའི་དོན་མཛད་ནས་གཟུགས་སྐུའི་བཀོད་པ་བསྡུས། དེ་ནས་རྒྱ་གར་ལྷོ་
ཕྱོགས་བོད་བྷར་ཡབ་བྲམ་ཟེ་ལེགས་བྱིན་དང༌། ཡུམ་རྗེ་རིགས་མེ་ཏོག་མ་གཉིས་
ཀྱི་སྲས་སུ་འཁྲུངས། ཆུང་ངུ་ནས་དགེ་སྦྱོང་དང་བྲམ་ཟེ་སོགས་ལ་ནི་ཤིན་ཏུ་གུས་
ཤིང༌། བློ་གྲོས་རྨོངས་པས་རིག་བྱེད་ཀློག་མི་ནུས་པར་ཅི་དགར་རྒྱུ་བ་ཞིག་ཏུ་
གྱུར་ཏོ། །དེའི་ཚེ་རང་ཉིད་དབང་རྟུལ་མཐར་ཐུག་ཏུ་གྱུར་པས་མྱ་ངན་བྱས།
སློང་མོ་པ་སོགས་ལ་སྙིང་རྗེ་ཆེན་པོས་ཟས་གོས་ཀྱིས་ཚིམ་པར་བྱེད་ཅིང་ཡོད་པ་་་
ལ་སྐབས་ཤིག་དགེ་སྦྱོང་གོས་ཧྲུལ་བོ་ཅན་ཞིག་སྒོ་དྲུང་ན་འདུག་པ་ལ། རས་ཡུག་
དང་ཟས་བྱིན་ནས་གཏམ་དྲིས་པས། ཀླུ་སྒྲུབ་ཀྱི་སློབ་མ་ཡིན་པ་དང༌། སློབ་
དཔོན་གྱི་བསྔགས་བརྗོད་རྒྱ་ཆེར་ཐོས་པས། ཕ་མ་ལ་ཞུས་པས་གནང་ནས་དགེ་
སློང་དེ་དང་འགྲོགས་ཏེ་བྱང་ཕྱོགས་ཨུ་ཤི་ར་བྱ་བར་སློབ་དཔོན་ཀླུ་སྒྲུབ་བཞུགས་་
པའི་དྲུང་དུ་བྱོན་ཏེ་གུས་པས་བསྙེན་བཀུར་མཛད་ཅིང་གདམས་ངག་ཞུས་པས།
སློབ་དཔོན་གྱི་ཞལ་ནས་ཁྱོད་སྐྱེ་བ་མང་པོའི་སྔ་རོལ་ཏུ་ལྷོ་ཕྱོགས་ཀྱི་རྒྱལ་པོར་་་་་
གྱུར་ཚེ་བསགས་པའི་ལས་སྒྲིབ་ཡོད་པས་རྨོངས་རྟུལ་སེལ་བའི་ཐབས་བྱ་དགོས་་་་
གསུངས་ནས་ཐུགས་རྗེ་ཆེན་པོའི་སྒྲུབ་ཐབས་གནང་ཀྱང་ཟླ་བ་མང་པོར་བློར་མ་་་
ཟིན་མཐར་གྱི་ཅུང་ཟད་ཟིན་ནས་སློབ་དཔོན་ལ་ཞུས་ཤིང་ཡུན་རིང་བར་་་་་་་་་
བཀླགས་པས། སྤྱན་རས་གཟིགས་ཀྱིས་ཞལ་བསྟན་བྱིན་གྱིས་བརླབས་ནས། སློབ་
202



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ། །
དཔོན་གྱི་དྲུང་དུ་སོངས་ཤིག་ཅེས་བསྐུལ་བ་ན། དེས་ཀྱང་ཕྱིན་ནས་སློབ་དཔོན་
འཁོར་མང་པོར་གདམས་པ་སྟོན་པ་དང་འཛོམས། དེས་གདམས་ངག་གི་རྗེས་སུ་
གསོལ་བ་བཏབ་པས། ཀྱལ་ཁའི་ཚུལ་གྱིས་མགོ་ལ་རྭ་སྐྱེས་པར་སྒོམས་ཤིག་
གསུངས། དེས་ཀྱང་བསྒོམ་པ་ན་དམིགས་པ་ཤིན་ཏུ་རྣོ་བས། དེ་མ་ཐག་རེག་
མཐོང་གི་མཚན་མ་གྲུབ་ནས། ནམ་སྲོད་ཕུག་པའི་སྒོ་ལ་རྭ་ཐོགས་སོ། །དེར་སློབ་
དཔོན་གྱི་དྲུང་དུ་སོང་ནས། ད་ངའི་རྭ་འདི་སྒོ་ལ་གཏུགས་ཀྱིན་མི་བདེ་ཞུས་པས།
ད་རྭ་དེ་མེད་པར་མགོ་གསུམ་དང་ལག་པ་དྲུག་དང་ལྡན་པར་སྒོམས་ཤིག་་་་་་་་་
གསུངས། དེས་ཀྱང་དེ་བཞིན་དུ་བསྒོམས་པས་དེ་ཡང་རེག་མཐོང་ལྟ་བུའི་མཚན་
མ་རྙེད་པ་ན། སློབ་དཔོན་གྱིས་དམིགས་པ་དེ་ཉིད་ཞེ་སྡང་རྡོ་རྗེ་ཞལ་གསུམ་ཕྱག་
དྲུག་པ་དང་། དེ་ལ་བརྟེན་རྫོགས་རིམ་ཁྱད་པར་ཅན་ཞིག་བསྟན་ནས་བསྒོམ་དུ་
བཅུག་པས། མཐར་གསང་བ་འདུས་པའི་ཞལ་གཟིགས་ཤིང་། མི་རིང་བར་ཕྱག་
རྒྱ་ཆེན་པོ་མཆོག་གི་དངོས་གྲུབ་ཉམས་འོག་ཏུ་ཆུད་ཀྱང་། སྔར་གྱི་དབང་རྟུལ་དེ་
ཉིད་ཀྱི་ཚུལ་དུ་རེ་ཞིག་གནས་པ་ན། སྐབས་ཤིག་སློབ་དཔོན་ཀླུ་སྒྲུབ་འཁོར་
བཅས་ཀྱིས་ཟླ་བ་དྲུག་དུ་དངུལ་ཆུའི་བཅུད་ལེན་བསྒྲུབས་ཤིང༌། གྲུབ་པ་ན་སློབ་
མ་སོ་སོར་བཅུད་ལེན་གྱི་རིལ་བུ་འགྱེད་པ་ན། རྭ་ཅན་པའི་རིལ་བུ་མགོར་
གཏུགས་སྟེ་བོར་ནས་སོང་བས། སློབ་དཔོན་གྱིས་རྒྱུ་མཚན་དྲིས་པ་ན། བདག་ལ་
ནི་འདིས་དགོས་པ་མེད་དེ་སློབ་དཔོན་གྱི་ཐུགས་རྗེ་རང་ཉིད་ཀྱིས་ཐོབ་པས་འདི་
ལྟ་བུ་བཞེད་ན་ཆུས་གང་བའི་སྣོད་དག་སྟ་གོན་མཛོད་ཅིག་ཟེར། སློབ་དཔོན་
འཁོར་བཅས་ཀྱིས་ཆང་སྣོད་ཆེན་པོ་སྟོང་ཕྲག་ཅིག་ཆུས་བཀང་སྟེ་ནགས་ཚལ་དེ་་་
ཉིད་གང་བ་ལྟར་བྱས་པ་ན། རྭ་ཅན་པ་དེས་དྲི་ཆུ་ཐིགས་པ་རེ་རེ་བླུགས་པས།
དེ་ཐམས་ཅད་གྲུབ་པའི་རྫས་ཀྱིས་བཅུད་ལེན་གསེར་འགྱུར་རྩིར་གྱུར་ཏོ། །དེར་
སློབ་དཔོན་གྱིས་ཐམས་ཅད་རི་དེའི་ཕྱོགས་གཅིག་ན་ག་བགྲོད་དཀའ་བ་གཅིག་
203



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཏུ་གཏེར་དུ་སྦས། མ་འོངས་པ་ན་སེམས་ཅན་གྱི་དོན་བྱེད་པར་སྨོན་ལམ་བཏབ་
ཅིང་། རྣལ་འབྱོར་པ་དེར་མཚན་ཤིང་ཁ་པར་གྲགས་ཤིང་། སློབ་དཔོན་གྱིས་རྒྱ་
གར་ལྷོ་ཕྱོགས་སུ་སོང་ལ་འགྲོ་བའི་དོན་གྱིས་ཤིག་གསུངས་པས། རྣལ་འབྱོར་པ་
དེས་ཀྱང་སློབ་དཔོན་ལ་ཕྱག་འཚལ་ཞིང་། འདུས་པའི་འཁོར་ལ་གཟིགས་ནས་
གསུངས་པ། ཀྱེ་ཧོ་གྲོགས་དག་ལྷན་སྐྱེས་ཡེ་ཤེས་ཏེ། །བླ་མའི་ཞལ་དང་རང་གི་
སེམས་ཉིད་ལགས། །བཙལ་བས་མི་རྙེད་བདེ་ཆེན་སྒྱུ་མའི་ལམ། །སྣང་སྟོང་དོན་
གྱི་ཡེ་ཤེས་སྤྱོད་པར་འཚལ། །རྨོངས་པའི་སྐྱེས་བུ་རྭ་ཅན་བདག་གིས་ཀྱང་། །
མཐའ་འཁོབ་རྒྱལ་པོར་གྱུར་ཚེ་ཉེས་མེད་ལྕེ། །བཅད་པས་རྣམ་སྨིན་ཟད་ཅིང་བྱ་
བ་བྱས། །སྲིད་མཚོར་བརྒལ་བས་འགྲོ་དོན་རྒྱུན་ཆད་མེད། །གྲོགས་དག་རྨོངས་
པ་འཇིག་རྟེན་མགོན་པོ་ལ། །སྐྱེ་མེད་ཡེ་ཤེས་རང་རིག་བུ་ཆུང་གི །གར་བསྒྱུར་
མཆོག་གི་འོད་གསལ་སྟོང་ཆེན་དུ། །ཞུགས་ནས་བདེ་ཆེན་བདུད་རྩིར་སྤྱོད་པར་
གྱིས། །གསུངས་ནས་འཁོར་དེར་མི་སྣང་བར་གྱུར་ཏེ། ཤར་ཕྱོགས་ར་རོའི་ཉེ་
འདབས་ནགས་ཁྲོད་ཅིག་ཏུ་བྱོན་ནས། འོད་གསལ་བསམ་གྱིས་མི་ཁྱབ་པའི་ཏིང་
ངེ་འཛིན་ལ་གནས་པའི་སྐབས་ཤིག ཡུལ་དེའི་རྒྱལ་པོ་འཁོར་སྟོང་དང་བཅས་ཏེ་
རི་དྭགས་བཤོར་དུ་སོང་བས་མཐོང་སྟེ། འདི་ཅི་ཞིག་རྣལ་འབྱོར་པ་ནུས་པ་
བརྙེས་པ་ཅིག་འདྲ་བས་བརྟག་པར་བྱའོ། །ཞེས་ཚིག་སྣ་ཚོགས་ཀྱི་ཀུ་ཅོ་བཏོན་པ་
ན། སློབ་དཔོན་འོད་གསལ་ལས་བཞེངས་ཏེ་ཁྲོས་པའི་ཚུལ་གྱིས་སེ་གོལ་གཏོག་
ཅིང་ལྟ་སྟངས་མཛད་པས། ས་གཡོས་ཤིང་རྒྱལ་པོ་འཁོར་བཅས་རེངས། དེར་
རྒྱལ་པོས་ཡིད་ཀྱིས་གུས་པ་བྱས་པས་རེངས་པ་ལས་གྲོལ། གསོལ་བ་བཏབ་པ་ན་
རྫ་བུམ་དུ་དྲི་ཆུ་དོར་ནས། དེ་ཉིད་ཤིང་ལོས་གཏོར་བས་རྒྱལ་པོ་འཁོར་བཅས་
རིག་པ་འཛིན་པའི་ལུས་སུ་གྱུར། དེར་རྒྱལ་པོས་གསོལ་བ་བཞིན་ར་རོའི་ཡུལ་
དང༌། ཊ་བཱ་ལིའི་ཡུལ་ཕྱོགས་སུ་བྱོན། དེར་ཡང་མུ་སྟེགས་སོགས་མ་རུངས་པ་
204



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
རྣམས་ལྟ་སྟངས་གྱིས་ཚར་བཅད། སྐལ་བ་དང་ལྡན་པ་རྣམས་ལ་དགོངས་པ་
གཏད་པ་ཙམ་དང་བདེན་ཚིག་ཙམ་གྱིས་གྲུབ་པ་ཐོབ་པ་ཤིན་ཏུ་མང་ཞིང་མཐར་་་
ཤར་ཕྱོགས་ཨོ་ཌི་བི་ཤར་བྱོན། དེ་སྐལ་བ་དང་ལྡན་པའི་རྣལ་འབྱོར་སྟོང་དང་
རྣལ་འབྱོར་མ་ཉིས་སྟོང་དང་བཅས་སྟེ་ཚོགས་ཀྱི་འཁོར་ལོ་བསྐོར་ནས། ཐོ་
རངས་འཁོར་དང་བཅས་པ་མཁའ་སྤྱོད་དུ་གཤེགས་པར་གྱུར་ཏོ། །ཀླུ་སྒྲུབ་སྙིང་
བོའི་དགོངས་པའི་ཆུ་གཏེར་ལས། །གྲུབ་མཆོག་ཀླུ་དབང་དངོས་གྲུབ་ནོར་བུས་
མཛེས། །སྐལ་ལྡན་རེ་སྐོང་དོན་གཉིས་ཆར་ཕབ་པས། །འཕགས་ཡུལ་འཆི་མེད་
འདུན་སའང་དོག་པོར་བྱས། །ཞེས་པ་སྟེ། །རྣམ་པར་ཐར་པ་རྟ་ལྗང་དབང་པོ་
ལས་རྭ་ཅན་པའི་སྐབས་སྟེ་གཉིས་པའོ། །
༤. རྡོ་རྗེ་དྲིལ་བུ་པའི་སྐབས།
སྐྱེ་མེད་དོན་གྱི་ཡེ་ཤེས་མངོན་གྱུར་ཅིང༌། །ཟུང་འཇུག་སྒྱུ་མའི་རོལ་རྩེད་
རབ་བསྒྱུར་བས། །ལུས་ཅན་བདེ་ཆེན་དཔལ་ལ་རོལ་མཛད་པའི། །གྲགས་སྙན་
ཕྱོགས་ཀྱི་བུ་མོའི་རྣ་ལུང་མཛེས། །ཞེས་པ་སྟེ། གྲུབ་ཆེན་རྡོ་རྗེ་དྲིལ་བུ་པ་ནི།
ཤར་ཕྱོགས་ཨོ་ཌི་བི་ཤའི་རྒྱལ་པོ་ཀུན་ཏུ་དགེ་བ་དང༌། བཙུན་མོ་ལེགས་བྱིན་མ་
གཉིས་ཀྱི་སྲས་དྲུག་མངའ་བའི་གསུམ་པ་ཡིན་པར་གྲགས་ལ། དེ་ཡང་ཡབ་ཡུམ་
ལ་གནང་བ་ཞུས་ཏེ། ནཱ་ལེནྡྲར་མཁན་པོ་རྒྱལ་བའི་ལྷ་ལ་རབ་ཏུ་བྱུང་ཞིང་མཚན་
བློ་གྲོས་སྙིང་པོའི་དཔལ་དུ་བཏགས། ཕྱིས་མཁས་པ་ཆེན་པོར་གྱུར་ཏེ། ལན་ཅིག་
མུ་སྟེགས་ཀྱི་རྒོལ་བ་བཅུ་དྲུག་ཚར་བཅད་པས། མཁས་པའི་གྲགས་པས་ཁྱབ་
ཅིང་མཚན་ཡང་དགྲ་ལས་རྣམ་པར་རྒྱལ་བའི་ལྷར་གྲགས། ན་ལེན་དྲའི་མཁན་
པོར་མངའ་གསོལ་བས། ལོ་དྲུག་གདན་ས་མཛད་ཅིང་ཡོད་པ་ལ། རྨི་ལམ་དུ་
205



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཡུལ་ཀུ་མ་རཀེ་ཌར་སོང་ན་དོན་འགྲུབ་པར་ལྷས་ལུང་བསྟན་པ་བཞིན་གདན་་་་་་
སར་བྱུང་ནས་ཕྱིན་པ་ན་གྲུབ་ཆེན་ལུ་ཨི་པའི་སློབ་མ་རྒྱལ་པོ་དཱ་རི་ཀ་པས་དངོས་་
གྲུབ་བརྙེས་ཏེ་རྡོ་རྗེ་རྣལ་འབྱོར་མ་སྨད་འཚོང་མའི་ཚུལ་ཅན་དང་ལྷན་ཅིག་་་་་་
བཞུགས་པ་དང་མཇལ་ཏེ་གདམས་པ་ཞུས་པས། འཁོར་ལོ་སྡོམ་པའི་དཀྱིལ་
འཁོར་དུ་དབང་བསྐུར་ཞིང་བྱིན་གྱིས་བརླབས་ནས་ཇི་ལྟ་བ་བཞིན་བསྒོམ་ལ་་་་་་
མཁའ་འགྲོས་ལུང་བསྟན་པ་བཞིན་གྱིས་ཤིག་གསུངས། སློབ་དཔོན་གྱིས་ཀྱང་རྩེ་
གཅིག་ཏུ་བསྒོམ་ཞིང་ཡོད་པ་ན། མི་ལམ་དུ་ཨུ་རྒྱུན་དུ་སོང་དང་ཕག་རྫི་མོ་ཅིག་
གིས་རྗེས་སུ་འཛིན་ཅིང་འདོད་པའི་དོན་འགྲུབ་པར་འགྱུར་རོ། །ཞེས་ལུང་
བསྟན་བྱུང་བ་བཞིན་ཨུ་རྒྱན་དུ་བྱོན་ཏེ། ལམ་ཁར་ཕག་རྫི་མོ་མཐོང་ཚད་ལ་ཕྱག་
འཚལ་ཞིང་གསོལ་བ་བཏབ་པས། ལན་འདེབས་པ་སུ་ཡང་མ་བྱུང་བས་ཐུགས་
ཆད་པ་ལ། ཨུ་རྒྱན་གྱི་ཡུལ་ཧེ་རུ་ཀ་རང་བྱུང་གི་མཆོད་རྟེན་གྱི་ཉེ་འདབས་ན་
རྣལ་འབྱོར་མ་སྒེག་མོ་རྡོ་རྗེ་ཕག་རྫི་མའི་ཆ་བྱད་གོས་ཧྲུལ་བ་སྐུ་བཤིག་པ་སྨྱོན་་་་་
མའི་ཚུལ་འཛིན་པ་དང་ཕྲད་པས། ཕྱག་འཚལ་གསོལ་བ་བཏབས་པ་ན་རྣལ་
འབྱོར་མས་ངུ་རྒོད་སྣ་ཚོགས་བྱེད་ཅིང་སློབ་དཔོན་ལ་འབུར་ཚུགས་སུ་བལྟ་བར་་་་
བྱེད་དོ། །དེ་ནས་སློབ་དཔོན་གྱིས་རྒྱུ་མཚན་དྲིས་པས་སྔགས་དར་ཡང་ཉམས་སུ་
ལེན་མཁན་ཉུང་བས་སོ། །ཟེར་བས་སླར་ཡང་གསོལ་བ་བཏབ་པས། ཕྱག་རྒྱུ་
ཆེན་པོ་བསམ་གྱིས་མི་ཁྱབ་པ་འདོད་ཆགས་ཆེན་པོའི་ཚུལ་དུ་བསྟན་ཅིང་བརྡ་་་་
ཐབས་ཉེར་གཅིག་གི་སྒོ་ནས་ཉེ་བར་གདམས་པས། དེ་ཁོ་ན་ཉིད་ཐུགས་སུ་ཆུད་
ནས་ཡེ་ཤེས་ཁྱད་པར་ཅན་འཁྲུངས་པར་གྱུར་ཏོ། །དེ་ནས་རྣལ་འབྱོར་མའི་ཞལ་
ནས་ཁྱོད་ཤར་ཕྱོགས་ཨོ་ཌི་བི་ཤར་སོང་ལ་སྒོམས་ཤིག དོན་ཐམས་ཅད་འགྲུབ་
པར་འགྱུར་ཞིང་། དེ་ནས་ལོ་བཅུ་དྲུག་ན་རྡོ་རྗེ་འཛིན་པ་དངོས་སུ་འགྱུར་
གསུངས། དེར་སློབ་དཔོན་གྱིས་ལུང་བསྟན་བཞིན་ཨོ་ཊི་བི་ཤའི་ནགས་ཁྲོད་དུ་
206



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ། །
བསྒོམས་པས་རིམ་པ་གཉིས་ཀྱི་རྟོགས་པ་ཁྱད་པར་ཅན་སྐྱེས་པ་ན། ཡུལ་གྱི་རྒྱལ་
པོ་དེ་ནགས་ལ་རི་དྭགས་བཤོར་དུ་འོང་པས་མཐོང་ནས། དགེ་སློང་འཚོ་བ་མེད་
པ་ལུས་རིད་ཅིང་ཉི་ལྷགས་ཀྱིས་ཁྱེར་བ་དེ་ལ་སྙིང་རྗེ་སྐྱེས་ཏེ། གྲོང་ཁྱེར་དུ་ཤོག་
ཅིག་དང་འཚོ་བ་སྦྱོར་ཞིང་ཡོ་བྱད་སྟེར་རོ་ཞེས་སྨྲས་པ་དང་། དེའི་ཚེ་སློབ་
དཔོན་རིམ་ལྔ་ལ་བློ་སྦྱོང་བར་མཛད་པའི་རིམ་པ་གསུམ་པ་དམ་ཚིག་གི་ཕྱག་རྒྱའི་
སྐབས་སུ་བབ་ཅིང་། དེ་ལ་བརྟེན་ནས་མཁའ་འགྲོའི་ལུང་བཞིན་ཕྱག་རྒྱ་འགྲུབ་
པར་གཟིགས་ནས། རྒྱལ་པོའི་དཔུང་དང་ཚིག་ལ་མ་གུས་པའི་ཚུལ་གྱིས་ལྟ་
སྟངས་དང་བཅས་ཏེ་གླུ་བླངས་པ། དངོས་རྣམས་རབ་ཏུ་ཤེས་པའི་མཁས་པ་
དག་ལ་བརྙས་པར་མི་བྱ་སྟེ། །དེ་ནི་རྩྭ་རྩེར་ཆུ་བབས་པས་ཀྱང་ཆུང་བའི་འབྱོར་
བས་འཆིང་བར་ནུས་མ་ཡིན། །རྒྱུན་མི་འཆད་པར་ཆང་འཛག་པ་ཡི་འགྲམ་ཡང་
ནག་པོར་སོང་བ་ཡིས། །གླང་ཆེན་རྣམས་ནི་པདྨའི་སྐུད་པ་ཕྲ་མོས་འཁྱིག་པར་མི་
ནུས་བཞིན། །ཞེས་གསུངས་པ་དང་། རྒྱལ་པོ་ཁྲོས་ཏེ་མགོ་ལྕོགས་ནས། དགེ་སློང་
འདིས་ང་ལ་བརྙས་ཀྱི་ལན་དམའ་དབབ་པར་བྱའོ་སྙམ་སྟེ། གྲོང་ཁྱེར་དུ་སོང་
ནས་དྲིལ་བསྒྲགས་སྟེ། ནགས་གསེབ་ཀྱི་དགེ་སློང་འདི་ལྟ་བུ་སུ་ཞིག་གིས་
འབེབས་པར་ནུས་པ་དེ་ལ་བྱ་དགའ་ཆེན་པོ་སྟེར་རོ། །ཞེས་སྨྲས་པ་ན། ཆང་ཚོང་
མ་ཞིག་གིས་རྒྱལ་པོ་ལ་དེ་བཞིན་དུ་ནུས་པར་ཁས་བླངས་སོ། །དེ་ནས་ཆང་ཚོང་
མའི་བུ་མོ་པདྨ་ཅན་གྱི་ཡོན་ཏན་ཚང་ཞིང་ཤིན་ཏུ་མཛེས་མ་ཞིག་ཡོད་པས། དེས་
སློབ་དཔོན་ལ་བསྙེན་བཀུར་བྱེད་པར་ཞུས་པས། སློབ་དཔོན་གྱིས་ཀྱང་སྐལ་བར་
ལྡན་པར་གཟིགས་ནས་ཞལ་གྱིས་བཞེས་པ་དང༌། ཡོད་བྱད་ཐམས་ཅད་ནི་གྲོང་
ཁྱེར་གྱི་རྒྱལ་པོས་སྦྱར་ཞིང་། སློབ་དཔོན་གྱིས་བུ་མོ་དེ་དབང་དང་དམ་ཚིག་གི་
སྣོད་དུ་རུང་བར་བྱས་ནས། ལས་རྒྱར་མཛད་དེ། རིམ་པ་ལྔ་མཐར་ཕྱིན་གྱི་བར་
དུ་བསྒྲུབ་པ་མཛད་པས་ལོ་བཅུ་གཉིས་ནས་ཕྱག་རྒྱ་ཆེན་པོ་མཆོག་གི་དངོས་གྲུབ་་
207



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཐོབ་པར་གྱུར་ཏོ། །དེ་ནས་སྔར་གྱི་གྲོང་ཁྱེར་པ་སོགས་མ་མོས་པ་རྣམས་བཟློག་
པ་དང་། མ་འོངས་པའི་སེམས་ཅན་གྱི་ཆེད་དུ་རང་དང་གཉིས་སུ་མེད་པར་
ཐུགས་རྗེ་ཆེན་པོའི་རྡོ་སྐུ་རང་བྱོན་བཞག་པའི་ཆོ་འཕྲུལ་སྟོན་པ་དང༌། གསང་
སྔགས་ཀྱི་བསྟན་པ་རྒྱ་ཆེར་སྤེལ་བའི་ཕྱིར་བུ་མོ་ཅིག་དང་། ཁྱེའུ་ཅིག་སྲས་ཀྱི་
ཚུལ་དུ་སྤྲུལ་ཅིང་ཕྱག་རྒྱ་མ་དེ་ཉིད་ཀྱང་འོད་གསལ་རྡོ་རྗེའི་ཐུགས་དང་ལྡན་པའི་
རྡོ་རྗེ་རྣལ་འབྱོར་མར་གྱུར་ཏེ། མཚན་ཡང་བཛྲ་ཡོ་ཀི་ནི་སྟེ་རྡོ་རྗེ་རྣལ་འབྱོར་
མར་གྲགས། དེ་ནས་སྤྲུལ་པའི་ཁྱེའུ་སོགས་དང་བཅས་པའི་གཏམ་སྔར་གྱི་ཆང་
འཚོང་མ་དེས་རྒྱལ་པོ་ལ་བསྙད། རྒྱལ་པོས་ཀྱང་ཆང་འཚོང་མ་ལ། སློབ་དཔོན་
གྲོང་ཁྱེར་དུ་བོས་ཤིག་བསྒོས་ནས། གྲོང་ཁྱེར་གྱི་ཤར་སྒོར་སྐྱེ་བོའི་ཚོགས་
བསགས་ཏེ་འཁོད་པ་ན། སློབ་དཔོན་གྱིས་དེ་རྣམས་འདུལ་བར་དགོངས་ཏེ།
ནགས་ཚལ་ནས་གྲོང་ཁྱེར་དུ་བྱོན་པའི་ལམ་དུ། རྒྱལ་པོས་ཆང་བུམ་མང་པོ་
བསྟར་དུ་བཅུག་པ་རྣམས་ཡུམ་གྱི་རྭ་བཤོར་ནས་འདྲེན་གྱིན་སྤྲུལ་པའི་ཁྱེའུ་ནི་་་༌་
གཡས་ན་རྒྱུག་བུ་མོ་ནི་གཡོན་ན་རྒྱུག་གོ །དེར་གྲོང་ཁྱེར་གྱི་ཤར་སྒོར་སླེབས་པ་
ན་རྒྱལ་པོའི་ཞོ་ཤས་འཚོ་བ་ཅིག་གི་སྔར་སློབ་དཔོན་གྱིས་རྒྱལ་པོར་གསུངས་པའི་
གླུ་དེ་བླངས་ཤིང་། ས་དབང་རྒྱལ་པོས་བོས་ཚེ་འོང་མི་འདོད། །ཆང་ཚོང་བུ་མོས་
བོས་ན་རྒྱུག་པ་མཚར། །ཞེས་སྨྲས་ཤིང་། གད་མོ་དང་བཅས་ཐལ་མོ་བརྡབ་པས།
སློབ་དཔོན་གྱིས་རྭ་བཤོར་ས་ལ་བརྡབ་པས་ས་འོག་བདུན་ཕྲག་ནས་ཆུ་ཆེན་པོ་་་་
གྱེན་དུ་ཕྱུང་ཞིང་། སློབ་དཔོན་ཡབ་ཡུམ་ཧེ་རུ་ཀ་ཡབ་ཡུམ་དུ་གྱུར། ཁྱེའུ་ནི་རྡོ་
རྗེ་དང་བུ་མོ་ནི་དྲིལ་བུར་གྱུར་པ་ཕྱག་ཏུ་བསྣམས་ཏེ་ནམ་མཁའ་ལ་འཕུར་བྱུང་་་་
བཞད་ནས་ཧ་ཧ་གསུངས་པས། ས་ཡང་གཡོས། ནམ་མཁའ་འཇའ་ཚོན་གྱིས་
དཀྲིགས་པས་དབུས་ནས་རོལ་མོ་སོགས་སྒྲ་སྣ་ཚོགས་ཀྱང་འཁྲོལ་ལོ། དེར་སྐྱེ་བོ་
རྣམས་ཆུས་ནུབ་པ་ཙམ་དུ་གྱུར་པས། ཐམས་ཅད་ཀྱིས་སློབ་དཔོན་གྲུབ་པ་ཐོབ་
208



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
པར་ཤེས་ནས་གསོལ་བ་བཏབ་པས་སྤྱན་རས་གཟིགས་ལ་གསོལ་བ་ཐོབ་གསུངས་
པས། སྐྱེ་བོ་ཐམས་ཅད་ཀྱིས། ན་མོ་ལོ་ཀི་ཤྭ་ར་ཡ། ཞེས་མགྲིན་གཅིག་ཏུ་གསོལ་
བ་བཏབ་པ་ན། རྭ་བཤོར་བརྡབ་པའི་ཆུའི་དབུས་ན་སྤྱན་རས་གཟིགས་ཀྱི་རྡོ་སྐུ་
ཐོག་ཚད་ཙམ་འཕགས་ནས་བྱུང་བ་ན་ཆུ་དེས་འཕགས་པའི་སྐུ་ལ་ལན་བདུན་་་་་
བསྐོར་ནས་ས་འོག་ཏུ་སོང་ཞིང་རྒྱལ་པོ་སོགས་ཐམས་ཅད་ཤིན་ཏུ་ཡ་མཚན་པར་་
གྱུར་ཏེ་རྗེས་སུ་འཛིན་དུ་གསོལ། ཞེས་བོས་པ་ན། སློབ་དཔོན་ཡབ་ཡུམ་ས་ལ་
བབ་སྟེ་གྲོང་ཁྱེར་དུ་བྱོན་ནས་རྒྱལ་པོ་འཁོར་བཅས་ལ་གདམས་པས། རྒྱལ་པོ་
འཁོར་དྲུག་ཁྲི་དང་བཅས་ཏེ་དངོས་གྲུབ་ཐོབ། དེར་སློབ་དཔོན་གྱིས་ཀྱང་ཡུན་
རིང་བཞུགས་ནས་ཧེ་རུ་ཀའི་ལྷ་ཁང་བཞེངས་པ། དེང་སང་ཡང་མུ་སྟེགས་ཀྱིས་
འཇིག་མི་ནུས་པར་ཡོད་པར་གྲགས། ཝ་བ་པ་སོགས་ཀྱི་སློབ་མ་རྣམས་ཀྱང་ཕལ་
ཆེར་ཨོ་ཊི་བི་ཤ་ཉིད་དུ་བྱུང་ཞིང་། དེའི་ཚེ་རྒྱལ་པོས་ལན་ཅིག་སློབ་དཔོན་གྱི་
དྲུང་དུ་ཚོགས་ཀྱི་འཁོར་ལོ་རྒྱ་ཆེར་བཤམས་ཤིང་། ཡུལ་དེའི་སྐྱེས་པ་བུད་མེད་
ཐམས་ཅད་དང་ཁྱད་པར་ཕོ་ཉ་མོའི་ཚོགས་བསྡུས་ནས་དོ་ཧའི་གླུ་རྡོ་རྗེ་རྒྱ་དྲུག་་་་
སོགས་བླངས་ཏེ། རྒྱལ་པོ་བཙུན་མོ་བརྒྱད་ཅུ་དང་ལྷན་ཅིག་ཐོ་རངས་མཁའ་
སྤྱོད་དུ་གཤེགས་སོ། །དེར་སློབ་དཔོན་གྱིས་ཡུལ་དེའི་སློབ་མ་མང་པོ་རྣམས་ལ་
ལེགས་པར་གདམས་ནས། ཤར་ཕྱོགས་ཀ་མ་རུའི་ཡུལ་དུ་བྱོན་པ་ན་མུ་སྟེགས་ཀྱི་
རྒྱལ་པོ་ཞིག་གིས་མཆོད་སྦྱིན་བྱེད་པའི་སྲོག་ཆགས་སྟོང་དང་མི་སུམ་ཅུ་བཅིངས།
མཆོད་སྦྱིན་མཁན་པོ་བརྒྱ་ཕྲག་འདུས་ནས་ཡོད་པའི་དུས་ན་སློབ་དཔོན་བྱོན་་་་་་
ནས་བཞད་པས། རྒྱལ་པོ་མཆོད་སྦྱིན་མཁན་པོ་དང་བཅས་པ་རེངས། སྲོག་
ཆགས་རྣམས་ཀྱི་འཆིང་ཐག་རང་གྲོལ་དུ་སོང་། དེར་སློབ་དཔོན་གྱིས་ཁྱེད་
རྣམས་དེངས་ནས་བཟུང་སྟེ་མུ་སྟེགས་ཀྱི་ལྟ་ལོག་དོར་ནས་དགེ་འདུན་ལ་མཆོད་་་
པར་གྱིས་ཤིག གལ་ཏེ་མི་བྱེད་ན་གྲོང་ཁྱེར་འདི་ཆུས་བསྒྱུར་རོ། །གསུངས་ཤིང་
209



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
ས་ལ་སྡིག་མཛུབ་མཛད་པས་ས་འོག་ནས་སྒྲ་དྲག་པོ་བཟོད་པར་དཀའ་བ་དང་།
ཡུལ་དེའི་ཆུ་ཀླུང་ཤིན་ཏུ་འཁྲུགས་པས། རྒྱལ་པོ་སོགས་རབ་ཏུ་སྐྲག་སྟེ། གསོལ་
བ་བཏབ་པས། སླར་ཡང་ལྟ་སྟངས་མཛད་པས། དེ་རྣམས་རེངས་པ་གྲོལ།
བཀའ་བཞིན་དུ་བྱེད་པར་ཁས་བླངས་ཤིང་། ཡུལ་དེར་ཙཎྜི་ཀའི་རྡོ་སྐུ་ཆོ་འཕྲུལ་
ཆེ་བ་གཅིག་ཡོད་པ་ལ་སྡིག་མཛུབ་མཛད་པས་མར་ལ་མེ་བཏང་བ་བཞིན་ཞུ།
ཕུས་བཏབ་པས་ལྷ་ཁང་དང་སྔར་གྱི་རྡོ་དུམ་དང་བཅས་ཆ་དུ་མར་ཞིག་གོ། དེར་
ཡང་གསང་སྔགས་རྒྱ་ཆེར་བསྟན་པས་གྲུབ་པ་ཐོབ་པའི་རྣལ་འབྱོར་པའང་དཔག་
ཏུ་མེད་པ་བྱུང་། མཐར་ཨུ་རྒྱན་ཡུལ་དུ་བྱོན་ནས་ཕྲ་མེན་མ་དང་མུ་སྟེགས་ཀྱི་
མཁའ་འགྲོ་རྣམས་ཚར་བཅད། ཨོ་ཏཱི་བི་ཤར་བྱོན་ནས། ལྭ་བ་པ་དང་ཀུ་ཀླུ་རཱ་ཇ་
སོགས་ཀྱི་སློབ་མ་རྣམས་ལ་གདམས་པ་ལྷག་མ་དང་བཅས་ཏེ་གནང་ཞིང་། ཁྱད་
པར་རང་བཞིན་གྱི་གྲུབ་པ་ལུས་ཀྱི་དཀྱིལ་འཁོར་དུ་དབང་བསྐུར་གྱི་ཆོ་ག་སྒྲུབ་་་་
ཐབས་བསྐྱེད་རིམ་ལྔ་རྫོགས་རིམ་དང་བཅས་པ། དེའི་རང་འགྲེལ། བདེ་མཆོག་
ལྷ་ལྔའི་སྒྲུབ་ཐབས་ལྷན་སྐྱེས་ཀྱི་སྒྲུབ་ཐབས་དང་། ཚོགས་ཀྱི་འཁོར་ལོའི་ཆོ་ག་
སོགས་མང་དུ་གསུངས་ཤིང་། སྐབས་ཤིག་དོ་ཧའི་གླུ་མང་དུ་གསུངས་པའི་ནང་
ཚན་བཀོད་པ་དྲུག་གི རྡོ་རྗེའི་ཚིག་རྐང་བདུན་པ་ལས། རིག་པའི་ཁྱེའུ་ཆུང་བདེ་
སྟོང་སྒྱུ་མའི་གར། །རབ་འབྱམས་ཞིང་ཀུན་ཁྱབ་པའི་ཆོས་ཀྱི་དབྱིངས། །མ་
འགག་གསལ་བ་སྣ་ཚོགས་སྤྲུལ་པ་ཡི། །ཀུན་ཁྱབ་བྱ་བ་སྲིད་མཐའ་ཟད་པ་མེད། །
གསུངས་པ་ལྟར། དེ་ཡང་སློབ་དཔོན་འདི་ཉིད་ཀྱིས་འགྲོ་ལ་གང་འཚམ་གྱི་སྒོ་
ནས་སྤྲུལ་པ་སྣ་ཚོགས་གང་དུ་བསྟན་ཅིང་། གང་ན་གནས་པ་དེར་ཡུམ་རྡོ་རྗེ་
རྣལ་འབྱོར་མ་ཉིད་དང་སློབ་མ་ཝ་བ་པ་གཉིས་ཀྱི་སྤྲུལ་པ་རེའང་སྦས་མངོན་་་་
རིགས་ཀྱི་སྒོ་ནས་ཅིས་ཀྱང་འོང་བར་གསུངས་ཏེ། ཡུམ་གྱི་དོ་ཧའི་སྦས་རྐང་ཉེར་
གཅིག་ལས། འོད་གསལ་བསམ་མི་ཁྱབ་པའི་སྟོང་ཉིད་དབྱིངས། །ཟག་མེད་བདེ་
210



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
ཆེན་དོན་དམ་ཡེ་ཤེས་དང༌། །དཔལ་ཆེན་སྣང་བའི་ཟློས་གར་རབ་བསྒྱུར་བ། །
བདེ་སྟོང་དག་པའི་སེམས་ཉིད་དེ་རུ་སྤྲོ། །མ་བཅོས་ལྷུན་གྱིས་གྲུབ་པའི་ཆོས་ཉིད་
དེ། །མ་རྟོགས་འཁྱམས་པའི་འགྲོ་བ་རྟག་ཏུ་སྒྲོལ། །ཞེས་གསུངས་ཤིང་། ཝ་བ་
པས་ཀྱང་། ཨུ་རྒྱན་གྱི་ཡུལ་གྱི་ཉེ་འདབས་ཀོ་ཏམ་བྷ་རིའི་བྲག་ཕུག་ཏུ་རྡོ་རྗེའི་
འཁོར་ལ་གསུངས་པ། ཀུན་གཞི་སེམས་ཀྱི་འོ་མའི་མཚོར། །དོན་དམ་ཡེ་ཤེས་
བཅུ་ཕྱུང་བས། །འགྱེད་པར་འགྲོ་བ་ཡོངས་ལ་འགྱེད། །ཐོབ་པ་ཆོས་དབྱིངས་
བདེ་བ་ཆེ། །གང་དུ་སྤྲུལ་པའི་ཚད་བཟུང་མེད། །ཀུན་ཁྱབ་གཉུག་མར་རང་དུ་
གནས། །རིག་བདག་རྡོ་རྗེ་ཧེ་རུ་ཀ །གར་ཁྱབ་ཝ་བའི་སེམས་ཀྱང་ཁྱབ། །ཞེས་
གསུངས་པའང་དོན་ལ་གནས་ཤིང་། དེ་ནས་སློབ་དཔོན་ཆེན་པོ་རྡོ་རྗེ་དྲིལ་བུ་
པས། སྐབས་ཤིག་སློབ་མའི་ཚོགས་དང་ཡུལ་དེའི་རྒྱལ་པོ་སོགས་རྣལ་འབྱོར་ཕོ་
མོ་བརྒྱད་ཁྲི་ཙམ་འདུས་པའི་དབུས་སུ་ཚོགས་ཀྱི་འཁོར་ལོ་བསྐོར་བའི་ཚེ་ནམ་་་་
མཁའ་ལ་དཔལ་འཁོར་ལོ་སྡོམ་པའི་དཀྱིལ་འཁོར་ཡོངས་སུ་རྫོགས་པར་སྤྲུལ་ཏེ་་་་
སློབ་མ་མང་པོ་ལ་རྡོ་རྗེའི་གླུ་ཚིག་རྐང་ཉི་ཤུས་གདམས་ནས། སློབ་དཔོན་ཡབ་
ཡུམ་མདུན་གྱི་ཧེ་རུ་ཀ་ཡབ་ཡུམ་གྱི་ཐུགས་ཀར་ཐིམ་པས། ཧེ་རུ་ཀས་བཞད་པ་
བཞིས་བཞད་ཅིང༌། བདེ་ཆེན་གྱི་འཁོར་ལོ་མཁའ་འགྲོ་བཞིའི་ཞལ་ནས། ཨོཾ་སྐུ་
བཞིའི་བདག་ཉིད་ཁྱབ་བདག་ཧེ་རུ་ཀ །ཨཱཆོས་དབྱངས་བདེ་ཆེན་རོ་གཅིག་
དམ་པ་ཉིད། །ཧཱུཾ་རྡོ་རྗེའི་ཐུགས་ལྡན་མཁའ་ཁྱབ་འགྲོ་དོན་སྤྱོད། །ཨཱ་ར་ལི་ཧོ
གཉིས་མེད་དོན་ལ་དགོངས། །ཧོ་ཟག་མེད་སྣང་སྟོང་ཡེ་ཤེས་བདེ་བ་ཆེ། །ཨw
གསུངས་ཏེ། དཀྱིལ་འཁོར་ཚོགས་དང་བཅས་པ་མི་སྣང་བར་གྱུར་ཏོ། །རིམ་
གཉིས་གསེར་སྦྱང་ཁམས་ལས་ལེགས་གྲུབ་ཅིང་། །ཁ་སྦྱོར་བདེ་ཆེན་བདུན་ལ་
འདོད་དགུར་སྤྱོད། །ཟུང་འཇུག་གྲུབ་པའི་དཔུང་གིས་མངོན་མཐོ་བ། །སྔོན་མེད་
འཁོར་ལོས་བསྒྱུར་བ་འདི་ཀོ་མཚར། །ཞེས་པ་སྟེ། རྣམ་པར་ཐར་བ་རྟ་ལྗང་
211



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དབང་པོ་ལས་རྡོ་རྗེ་དྲིལ་བུ་པའི་སྐབས་སྟེ་གསུམ་པའོ། །
༥.དཔལ་བོ་རྡོ་རྗེའི་སྐབས།
མི་འགྱུར་མཆོག་ཏུ་ཡངས་པའི་བདེ་བ་ཆེ། །ཆོས་དབྱིངས་ཀུན་གསལ་
མཛེས་མའི་བཞིན་རས་ངོས། །སྣ་ཚོགས་སྤྲུལ་པའི་ཕྲ་ཚོམ་གཡོ་བ་ཡིས། །ཨོ་ཊི་ཡ་
ནའི་སྒེག་མོ་ལུས་ཕྲ་ལྡེམ། །ཞེས་པ་སྟེ། གྲུབ་པའི་དབང་ཕྱུག་རྡོ་རྗེ་དྲིལ་བུ་པ་དེ་
ཉིད་ཐུགས་བདེ་ཆེན་ནམ་མཁའ་ལྟ་བུ་ལས་གཡོ་བ་མེད་བཞིན་དུ། སྣ་ཚོགས་སྒྱུ་
འཕྲུལ་གྱི་ཟློས་གར་མཐའ་མི་འགག་པར་བསྒྱུར་བའི་ནང་ཚན་དཔའ་བོ་རྡོ་་་་་
རྗེའམ། འཇིགས་མེད་རྡོ་རྗེར་གྲགས་པའི་རྣལ་འབྱོར་ཆེན་པོ་དེ་ནི། ནུབ་ཕྱོགས་
ཨུ་རྒྱན་གྱི་ཡུལ་ཧེ་རུ་ཀ་རང་བྱུང་གི་མཆོད་རྟེན་གྱི་ཉེ་འདབས། ཕོ་སྐྱེས་ཐམས་
ཅད་དཔའ་བོ་དང་མོ་སྐྱེས་ཐམས་ཅད་དཔའ་མོར་ཡོད་པའི་གནས་མཆོག་དམ་་་
པ་དེར། ཡབ་དབང་ཕྱུག་གོ་ཆ་དང་། ཡུམ་བདེ་ལྡན་མ་གཉིས་ཀྱི་སྲས་སུ་
འཁྲུངས་པའི་ཚེ་ནམ་མཁའ་ལ་འབྲུག་གི་སྒྲ་དྲག་པོ་ལྟ་བུའི་འུར་ཆོམ་དང༌། ཌཱ་
མ་རུའི་སྒྲ་ཆེན་པོ་དང་། ཌཱ་ཀི་མང་པོས་གར་བསྒྱུར་བ་ན། ཁྱེའུ་དེས་ནམ་མཁའ་
ལ་བལྟས་ཤིང་འཛུམ་པ་དང་བཅས་པའི་ཧ་ཧ་གསུངས་པས་ཐམས་ཅད་ཤིན་ཏུ་་་
རངས་ཤིང་ཡ་མཚན་ནས། ཡབ་ཀྱིས་ཡུལ་དེ་ནས་མཁའ་འགྲོ་མ་ཆང་འཚོང་གི་
ཆ་བྱད་མཚན་མཁན་ཅིག་ཡོད་པ་ལ་བསྟན་པས། དེ་ན་རེ། འདི་ནི་དྲག་པོའི་
མཚན་རྟགས་ཚང་ཞིང་ཁྱད་པར་དཔྲལ་བ་ན་སྣ་ཚོགས་རྡོ་རྗེའི་མཚན་གྱིས་་་་་་
བརྒྱན་པས་ལོག་འདྲེན་འདུལ་བའི་ཆེད་དུ་དཔའ་བོ་ཆེན་པོས་སྤྲུལ་པའི་གར་་་་་་
བསྒྱུར་བ་ངེས་སོ། །ཟེར་ཞིང་མཚན་ཡང་དཔའ་བོ་རྡོ་རྗེར་གསོལ། རིམ་གྱིས་
ཆེར་སྐྱེས་པ་ན་རེ་ཞིག་སྦས་པའི་ཚུལ་གྱིས་བདེ་སྟོང་སྒྱུ་མའི་ཏིང་འཛིན་ལ་རོལ་་་
212



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
བར་མཛད། སྐབས་ཤིག་ཡབ་ཀྱི་ཁྱིམ་འབུབ་པར་བརྩམ་པ་ན། ཁྱེའུའི་ཞལ་ནས།
སྣང་སྲིད་བདེན་གྲུབ་མེད་པར་བརྫུན་པ་ལ། །ལྟར་སྣང་འཁྲུལ་བའི་འཁོར་བར་
ཡིད་མི་རྟོན། །འགག་མེད་ཀུན་ཁྱབ་ཆོས་དབྱིངས་དོན་དམ་ལགས། །སྐྱེ་འགག་
གནས་གསུམ་བྲལ་བ་གདོད་མའི་ངང༌། །རང་སེམས་རྗེན་ཤར་རང་ངོ་འཕྲོད་པ་
ལ། །འཁྲུལ་རྟོག་དམན་པའི་གྲོགས་ཀྱིས་ཅི་ཞིག་བྱ། །བདེ་སྟོང་ཡེ་ཤེས་སྒྱུ་མ་ཆེན་
པོ་ལ། །སྣང་སྟོང་བདེ་ཆེན་ཕྱག་རྒྱ་བཞི་ཡི་བདག །རྡོ་རྗེ་མཁའ་འགྲོ་གཏན་གྱི་
གྲོགས་སུ་ཆེ། །གང་ཤར་གཉུག་མ་ཡེ་གྲོལ་ཆེན་པོར་འཆར། །ཞེས་སོགས་
གསུངས་པས། ཡབ་ཀྱིས་འོ་ན་ཁྱོད་དང་པོ་འཁྲུངས་སྐབས་ཀྱི་ལྟས་དང་གསུང་
ལུགས་ལ་ཐ་མལ་པ་ག་ན་ཡིན་ཀྱང༌། དེ་བར་ཀུན་སྤྱོད་ནི་བྱིས་པའི་ཆོས་སུ་
འདུག་པས་ཇི་ལྟར་ལགས་གསུངས་པ་ན། དཔའ་བོ་རྡོ་རྗེའི་ཞལ་ནས། སེམས་
ཉིད་ཆོས་དབྱིངས་ངང་ལས་གཡོ་མེད་ཅིང་། གང་ཤར་རྡོ་རྗེའི་ལྟ་བས་རྒྱས་
བཏབ་པས། །སྣ་ཚོགས་བྱ་བའི་འཕྲུལ་འཁོར་གང་བསྐོར་ཀྱང༌། །ཡེ་ཤེས་རང་
བཞིན་འགྲོ་བའི་དཔལ་དུ་ཆེ། གསུངས་པས་ཡབ་ཀྱིས་འོ་ན་མཆིས་བྲང་སོགས་
རང་ཉིད་ཀྱིས་འཚོལ་ལམ་ཞུས་པས། ཁྱེའུ་ན་རེ། འདི་ནས་ནུབ་ཕྱོགས་སུ་རའི་
གྲོང་ན་ཆང་འཚོང་མའི་བུ་མོ་དཔྲལ་བར་རྡོ་རྗེའི་མཚན་རྟགས་ཅན་ཡོད་པས། །
དེ་ལོངས་ཤིག་གསུངས་པ་བཞིན་བླང་ནས་རེ་ཞིག་ཁྱིམ་ཐབས་ཀྱི་བྱ་བར་གནས་་་
ཚུལ་མཛད་པའི་སྐབས་ཤིག་ཁྱེའུའི་མདུན་ན་མི་སྔོན་པོ་ཐོད་པའི་ག་ཤལ་ཅན་་་་་་
ཅིག་བྱུང་བ་ན་ཁྱེའུས་ཕྱག་བྱས་པས། དེའི་ཞལ་ནས། སྣང་སེམས་འཁྲུལ་བའི་བློ་
ཅན་རྣམས། །དོན་དམ་གནད་ལ་བཟུང་བའི་ཕྱིར། །སྙིང་བོ་ཡེ་ཤེས་བསྒྲུབ་པ་
སོགས། །སྣ་ཚོགས་འཕྲུལ་པའི་གར་སྒྱུར་ཅིག །གསུངས་ནས་མི་སྣང་བར་གྱུར་ཏོ།
དེ་ནས་ཁྱེའུ་དཔའ་བོ་རྡོ་རྗེ་ཡབ་ཡུམ་བདེ་བྱེད་ཚལ་གྱི་དུར་ཁྲོད་ན་ཨ་སུ་རའི་་་་
བྲག་ཕུག་བྱ་བ། ： མཁའ་འགྲོ་མང་པོ་འདུ་བའི་གནས་སུ་བྱོན། སློབ་དཔོན་ཤྲཱི་
213



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བཛྲ་ཛྙཱ་ན་དང་། རྣལ་འབྱོར་མ་སུ་ཁ་བཛྲ་ལས་ལྷན་སྐྱེས་དོན་གྱི་གདམས་པ་
གསན་པའི་ཚུལ་མཛད་ནས། རྩེ་གཅིག་ཏུ་བསྒྲུབ་པ་ཟླ་བ་དྲུག་མཛད་པས།
དཔལ་འཁོར་ལོ་བདེ་མཆོག་དང་གཤིན་རྗེ་གཤེད་ཀྱི་ལྷ་ཚོགས་མངོན་སུམ་དུ་་་་་
བྱོན་ནས་དབང་བསྐུར་ཞིང་བྱིན་རླབས་མཛད་པ་ན། ནམ་མཁའ་ལྟ་བུའི་ཏིང་
ངེ་འཛིན་ཀུན་ཁྱབ་ཆོས་སྐུ་མཆོག་གི་དངོས་གྲུབ་བརྙེས་པར་གྱུར་ཏོ། །དེ་ནས་
སླར་ཡང་ཨུ་རྒྱན་གྱི་ཡུལ་དུ་བྱོན། རྒྱལ་པོ་ཙནྡྲ་དེ་ཝིར་གྲགས་པ་འཁོར་ལོ་སྡོམ་
པའི་རྣལ་འབྱོར་པ་ཆེན་པོ་ནུས་པ་མང་པོ་བརྙེས་པ་དེའི་སྒོ་དྲུང་ན་བཞུགས་ཏེ།
དེར་གླང་བོ་ཆེ་ལྔ་བརྒྱ་ཡོད་པ་རྣམས་ལྟ་སྟངས་ཀྱིས་རངས་པར་མཛད་པ་ན།
རྒྱལ་པོས་སློབ་དཔོན་གྱི་ཆེ་བ་སྟོན་པ་དང་འགྲོ་བ་མང་པོའི་དོན་དུ་འགྱུར་བར་་་་་
དགོངས་ནས་སྐྱེད་མོའི་ཚལ་དུ་སྣོད་ཆེན་པོ་མང་པོ་བསགས། དེ་རྣམས་ཀྱི་ནང་
དུ་ཟས་ཉུང་ངུ་རེ་བླུགས་ནས་བསྙེན་བཀུར་དམན་པས། སློབ་དཔོན་སྐྱེད་ཚལ་
དུ་གདན་དྲངས་ཏེ་ཕ་བོང་ཆེན་པོ་ཞིག་གི་སྟེང་དུ་གདན་བཤམས་པ་ན། སློབ་
དཔོན་གྱིས་གདན་གྱི་ཁར་བྱོན་ནས་ཤིང་ཏ་ལ་བདུན་སྲིད་ཙམ་གྱི་ནམ་མཁར་་་་་
འཕགས་ནས་ཕྱོགས་བཅུར་ལྟ་སྟངས་མཛད་ཅིང་། ཧ་ཧ་གསུངས་ནས་གར་
མཛད་པས་ས་གཡོས་ཤིང༌། ཕྱོགས་བཅུ་ནས་གྲུབ་པ་ཕོ་མོ་བཞི་སྟོང་དང་མཁའ་
འགྲོ་དཔག་ཏུ་མེད་པ་འདུས་ནས་དེ་རྣམས་ཀྱིས་བཞད་པ་བརྒྱད་ཀྱི་གླུ་དང་། ཌཱ་
མ་རུའི་སྒྲ་དྲག་པོ་བསྒྲགས་ཤིང་ནམ་མཁའ་ལ་གར་མཛད་པར་སློབ་དཔོན་གྱིས་་་
ཕོ་གསུངས་ཤིང་ཞལ་ནས་འོད་ཟེར་བཀྱེ་བས། སྐྱེད་ཚལ་དེའི་ཁོ་ར་ཁོར་ཡུག་
རྣམས་རིན་པོ་ཆེའི་རང་བཞིན་གྱིས་ཕོ་བྲང་ཉམས་དགའ་བ་ཤེལ་ལྟར་དྭངས་་་་་
བའི་དབུས་ན་རིན་པོ་ཆེའི་ཁྲི་ཕུན་སུམ་ཚོགས་པ་ཁྱད་པར་འཕགས་པའི་ཕྱི་རོལ་་
ན། ཤིང་དང་མཚོ་རི་སོགས་ཀྱིས་བརྒྱན་པར་བྱིན་གྱིས་བརླབས། སྔར་རྒྱལ་པོས་
སྟ་གོན་བྱས་པའི་སྣོད་དེ་རྣམས་སྣ་ཚོགས་པའི་ཟས་ཀྱིས་གང་ཞིང་། དེ་རྣམས་
214



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
ཀྱང་རེ་ཞིག་འཛད་པ་མེད་པར་བྱིན་གྱིས་བརླབས་ནས་ནམ་མཁའ་ལས་བབས་་་་
ནས་གདན་གྱི་སྟེང་དུ་བཞུགས་པ་དང་། རྒྱལ་པོ་ཙནྡྲ་དེ་ཝི་འཁོར་སྟོང་དང་ཡུལ་
དེར་སྐྱེ་བོ་ཕོ་མོ་བཞི་སྟོང་འདུས་པར་གྱུར་པ་ན། སློབ་དཔོན་གྱི་ཐུགས་ཀ་ནས་
དཔལ་ཧེ་རུ་ཀ་སྔོན་པོ་ཐོད་འཕྲེང་ཅན་ཕྱག་ན་རྡོ་དྲིལ་འཛིན་པ་དང་། ཡུམ་གྱི་
ཐུགས་ཀ་ནས་རྣལ་འབྱོར་མ་དམར་མོ་གྲི་ཐོད་འཛིན་པ་བྱུང་ནས་ཕན་ཚུན་་་་་་
འཁྱུད་རྒྱ་དང་བཅས་ཏེ་སྙོམས་པར་ཞུགས་པ་ན། སློབ་དཔོན་གྱིས་བཛྲ་ཕོ་ཧོ་
གསུངས་ཤིང་ནམ་མཁར་སྡིག་མཛུབ་གཏད་པས་སྤྲོས་པའི་ཚུལ་གྱིས་འཁོར་ལོ་་་་
སྡོམ་པའི་དཀྱིལ་འཁོར་ཡོངས་སུ་རྫོགས་པར་གྱུར་པའི་གཙོ་བོ་སློབ་དཔོན་ཡབ་་་་
ཡུམ་གྱིས་སྤྲོས་པའི་ཧེ་རུ་ཀ་ཡབ་ཡུམ་བཞུགས་ནས་ཚོགས་ཀྱི་འཁོར་ལོ་མཛད་་་་་་
པའི་ཚེ། ཡབ་ཡུམ་གྱིས་སྡིག་མཛུབ་མཛད་དེ་ཧཱུྃ་གསུངས་པས། ཌཱ་ཀི་དམར་མོ་
རུས་པའི་རྒྱན་ཅན་ཞིག་གིས་ཁྱེའུའི་རོ་མཚན་ལྡན་ཞིག་ཐོགས་ནས་བྱོན་ཚོགས་་་་
གྲལ་དུ་བཞུགས་ནས་རོལ་ཞིང་མཐར་དཀྱིལ་འཁོར་བ་རྣམས་གྲུབ་ཆེན་ཡབ་ཡུམ་
གྱི་ཐུགས་ཀར་བསྡུས་ཏེ་རྡོ་རྗེའི་མགུར་གྱིས་རྒྱལ་པོ་འཁོར་དང་བཅས་པ་ལ་་་་་་
གདམས་ཤིང་མཐར་དེ་རྣམས་ཀྱི་རྒྱུད་བྱིན་གྱིས་བརླབས་ནས། དོན་བསྡུས་
གནད་ཀྱི་མགུར་གསུངས་པ། ཀྱེ་ཧོ་བདེན་ཞེན་འཁོར་བའི་སྒོང་རྒྱ་འདི། །སྟོང་
གསལ་བདེ་ཆེན་ཐོ་བས་དབྱིངས་སུ་ཆོམས། །གཉིས་འཛིན་མུན་པའི་ཤུགས་ཀྱིས་
རབ་གདུངས་པར། །ཤེས་རབ་འོད་གསལ་སྒྱུ་མའི་སྣང་བ་བྱིན། །ཡེ་ནས་མ་གྲུབ་
སྐྱེ་འགག་གནས་གསུམ་བྲལ། །གདོད་ནས་སྟོང་བ་ལྷན་སྐྱེས་དོན་གྱི་དབྱིངས། །
མ་བཅོས་འགག་མེད་བདེ་ཆེན་སྒྱུ་མའི་ལམ། །རང་རིག་སྣང་བའི་རྩལ་གྱིས་
གནད་དུ་བསྣུན། །མཐའ་དབུས་བྲལ་ཞིང་གཅིག་དང་དུ་མ་མིན། །དངོས་དང་
དངོས་མིན་རྟག་དང་རྟག་མིན་པ། །སྣ་ཚོགས་སྒྱུ་འཕྲུལ་གར་གྱིས་རོལ་བ་ན། །
བདལ་ཁྱབ་ཆོས་སྐུ་རྗེན་འཆར་དབྱིངས་སུ་གྲོལ། །ཞེས་གསུངས་པས། རྒྱལ་པོ་
215



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཙནྡྲ་དེ་ཝི་འཁོར་སྟོང་སྐྱེ་བོ་བཞི་སྟོང་དང་བཅས་པའི་རིག་པ་འཛིན་པའི་ས་ཐོབ་
ཅིང་། ཁྱད་པར་རྒྱལ་པོ་དང་བཙུན་མོ་བརྒྱད་ཅུ་འོད་ལུས་སུ་མི་སྣང་བར་གྱུར་
ཏོ། །དེ་ནས་སློབ་དཔོན་གྱིས་རྣལ་འབྱོར་རི་རི་པ་དང་། ཛ་ཡ་ཝ་ན། ཨིནྡྲ་དེ་བ་
སྟེ་གསུམ་ལ་ཨུ་རྒྱན་ནུབ་ཕྱོགས་པ་རྣམས་འདུལ་བར་བསྐོས་ཤིང་སློབ་དཔོན་་་་་་
ཉིད་ནུབ་ཕྱོགས་ལང་ཀའི་ཉེ་འདབས་དུར་ཁྲོད་ཀ་བ་གླིང་དུ་གྲགས་པ་འཇིག་་་་
རྟེན་དང་ཕྱི་རོལ་གྱི་མཁའ་འགྲོ་ཤ་ཟ་མང་པོ་གནས་པས། སྐྱེ་འགྲོ་དཔག་མེད་
གསོད་ཅིང་ཁྱད་པར་མཁའ་འགྲོའི་ཚོགས་རྭ་དུག་ཤིང་གླ་བའི་ཚལ་དང་། ཤི་རི་
ཥ་སོགས་སྐྱེད་ཚལ་ཆེན་པོའི་དབུས་ན། ཙནྡྲི་ཀ་དང་། སྭ་བྷ་ན་ཐའི་རྟེན་རྡོ་སྐུ་
ཁྱད་མཚར་གྱི་མདུན་ན་དྲི་ཤུལ་ཡོད་ལ། དྲི་ཤུལ་དེ་མི་ཕལ་བ་སུས་མཐོང་ཀྱང་
འཆི་ཞིང༌། དུད་ཁྲོད་ཀྱི་ནགས་འདབས་དཔག་ཚད་གཅིག་ཚུན་ཆད་ཞག་འདུག་
བྱེད་པ་རྣམས་ངེས་པར་གསོད་པ་གདུག་རྩུབ་ཤིན་ཏུ་ཆེ་བའི་གནས་དེར་སློབ་་་་་
དཔོན་ཡབ་ཡུམ་མི་སྣང་བའི་གཟུགས་ཀྱིས་བྱོན་ནས་འདུལ་བའི་སྐབས་ཤིག་་་་་
གཟིགས་པ་ན། ཕྲ་མེན་དང་མཁའ་འགྲོ་རྣམས་དང་ཤ་ཟ་མང་པོ་སྣང་བར་གྱུར་
ནས་འདུས་པར་གྱུར་པའི་ཚེ། སློབ་དཔོན་འགྲོན་བཙུན་ཕལ་བའི་གཟུགས་ཀྱིས་
སྐུ་སྣང་བར་མཛད་པ་ན། ཕྲ་མེན་མ་སྒྲོལ་བཤན་རྣམས་ཀྱིས་འཇིགས་པའི་ལུས་
སྤྲུལ་ནས་གནོད་པར་བརྩམས་པ་ན། སློབ་དཔོན་རྡོ་སྐུ་གཉིས་ཀྱི་སྟེང་དུ་བྱོན་
ཞིང༌། ཧ་ཧ་ཧི་ཕོ་གསུང་ཞིང་བཞད། ཕྱག་གིས་ཐལ་མོ་བརྡབས་པས་དྲི་ཤུལ་ཕྱེ་
མར་བྱས་པའི་དུམ་བུས་མཁའ་འགྲོའི་གཙོ་མོ་འཇིགས་བྱེད་ཁ་མོ་ཆེ་བྱ་བ་ཕྱིར་་་་་
རོལ་གྱི་མཁའ་འགྲོ་གདུག་པ་ཅན་ལ་ཕོག་པས་བརྒྱལ། ཞབས་རྡོ་སྐུའི་སྟེང་དུ་
བརྡབས་པས། སྐུ་གཉིས་ཞིག་ནས་རྡོའི་དུམ་བུར་གྱུར་པའི་སྟེང་དུ་ཞབས་རྗེས་
ཀྱང་བཞག ལྟ་སྟངས་མཛད་པས་མཁའ་འགྲོ་དང་ཕྲ་མེན་མ་རྣམས་རེངས། དེ་
ནས་སླར་ཡང་སྡིག་མཛུབ་མཛད་པས་རེངས་པ་ལས་གྲོལ་ཏེ་ཐམས་ཅད་དམ་ལ་་་
216



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
བཞག་ཅིང་། དེ་རྣམས་ཀྱི་གཉེན་པོར་ཐུགས་རྗེ་ཆེན་པོ་ཁྲོས་པའི་སྐུ་ས་འོག་ནས་
ཕྱུང་སྟེ་འཇོག་པར་མཛད་ཅིང་། སློབ་དཔོན་རང་ཉིད་ཀྱིས་སྤྲུལ་པའི་རྡོ་སྐུ་ཧེ་རུ་
ཀ་ཡབ་ཡུམ་གྱི་ཆ་བྱད་ཅན་ཞིག་ཀྱང་བཞག་སྟེ། མུ་སྟེགས་ཀྱི་མཁའ་འགྲོ་ཁ་པོ་
ཆེ་དེ་ཉིད་རྡོ་རྗེ་མཁའ་འགྲོ་མར་བྱིན་གྱིས་བརླབས་ནས། སྲུང་མ་ཆེན་པོར་གྱུར་
ཏོ། །སློབ་དཔོན་གྱིས་དེ་རྣམས་ལ་མཁའ་འགྲོའི་བརྡ་ཚིག་ཉེར་གཅིག་དང༌།
བདུད་རྩི་བརྒྱུད་སོགས་ཀྱིས་བདམས་ནས་བཀའ་སྲུང་དམ་པར་གྱུར་ཏོ། །དེ་
ནས་ཡང་སློབ་དཔོན་གྱིས་ཨུ་རྒྱན་གྱི་ཚུར་མཐའ། རྒྱ་གར་གྱི་ཕ་མཐའ་ན་གདོལ་
བའི་གྲོང་ཁྱེར་ཆེན་པོའི་ཉེ་འདབས། ཙནྡན་གྱི་ནགས་ཁྲོད་ཡོད་སར་བྱོན་ནས་
བཞུགས་པ་དང་། སློབ་དཔོན་གྱིས་རིགས་ངན་འདུལ་བའི་ཆེད་དུ་གཅན་ཟན་
གདུག་པ་ཅན་རྣམས་བཀུག་སྟེ་ལྷན་ཅིག་འཁོད་པ་ན། ཡུལ་དེའི་རྒྱལ་པོ་སྟེ་ཤང་
ཀུ་བྱ་བའི་བུ། མུ་སྟེགས་ཅན་དང་ལྷན་ཅིག་འཁོར་བརྒྱ་ཕྲག་མང་པོ་དང་བཅས་
ཏེ་ཕྱིན་པ་ན། སློབ་དཔོན་གྱི་དྲུང་ན་སེངྒེ་དང་། སྟག་མང་པོས་གུས་པར་བྱེད་
ཅིང་ཞབས་ལྕེས་ལྡག་པར་མཐོང་བས་ཤིན་ཏུ་མོས་པར་གྱུར་ཏེ། དྲུང་དུ་འགྲོ་
བར་འདོད་ཀྱང་གཅན་ཟན་རྣམས་ལ་སྐྱག་པ་ན། སློབ་དཔོན་གྱིས་གདོལ་བའི་
རྒྱལ་པོ་ཚུར་ཤོག་མ་འཇིགས་ཤིག་གསུངས་པས། རབ་ཏུ་དད་པས་མྱུར་བར་
ཕྱིན་ནས། ཞབས་སྤྱི་བོར་བླང་སྟེ་མདུན་དུ་འདུག་པས། སློབ་དཔོན་གྱིས་རྒྱལ་པོ་
འཁོར་བཅས་ལ་བྱིན་གྱིས་བརླབས། ཆོས་བསྟན་པས་རྒྱལ་པོས་གྲོང་ཁྱེར་དུ་སྤྱན་
དྲངས། རང་གི་བུ་མོ་མེ་ཏོག་ཅན་དང་། གསེར་དངུལ་གྱི་མེ་ཏོག་སོགས་རྒྱ་ཆེན་
པོས་བསྙེན་བཀུར་ཕུལ་ནས་གསོལ་བ་བཏབ་པས། དཔལ་གཤིན་རྗེ་གཤེད་དང་
འཁོར་ལོ་བདེ་མཆོག་གི་དཀྱིལ་འཁོར་དུ་དབང་བསྐུར་བས། རྒྱལ་པོ་སྲས་དང་
བཙུན་མོ་བརྒྱད་འཁོར་བརྒྱ་ཕྲག་དང་བཅས་པས་དངོས་གྲུབ་བརྙེས་པའི་རྣལ་་་་
འབྱོར་གྱི་དབང་ཕྱུག་དམ་པར་གྱུར། ཡུལ་དེའི་སྐྱེ་བོ་ཕོ་མོ་སུམ་སྟོང་གིས་ཡང་
217



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དག་པའི་ལམ་བརྙེས། རྒྱལ་བའི་བུ་མོ་མེ་ཏོག་ཅན་ཡང་སློབ་དཔོན་གྱིས་དམ་
ཚིག་སོགས་ཀྱིས་སྨིན་པར་མཛད་ནས་ཕྱག་རྒྱུར་མཛད་པས། བསམ་གྱིས་མི་ཁྱབ་
པའི་ཏིང་ངེ་འཛིན་གྱི་མཆོག་བརྙེས་ནས། མཚན་ཡང་མཁའ་འགྲོ་བཛྲ་ལཱ་གསར་
གྲོགས་ཤིང་རྡོ་རྗེ་རྣལ་འབྱོར་མ་ཡོངས་ཀྱི་གཙོ་མོར་གྱུར་ཏེ། ཡུལ་དེར་གསང་
སྔགས་རྒྱ་ཆེར་བསྟན་ནས། སླར་ཡང་སློབ་དཔོན་ཡབ་ཡུམ་གསུམ་རྒྱལ་པོ་དང་
བཅས་སྟེ་གསེར་གླིང་དུ་བྱོན་ནས། དེར་ཡང་གསང་སྔགས་རྒྱ་ཆེར་བསྟན་པས་
གྲུབ་ཐོབ་མང་པོས་གང་བར་མཛད། ཨོ་རྒྱན་དུ་བྱོན་གསང་བའི་བྲག་ཕུག་བྱ་བ་
མཁའ་འགྲོ་འདུ་བའི་གནས་དེར་བྱོན་ནས་གདུལ་བྱ་ལྷག་མ་རྣམས་ལ་གསང་་་་་
སྔགས་རྒྱ་ཆེར་བསྟན་ནས་སེམས་ཅན་དཔག་མེད་གྲོལ་བར་མཛད་དེ། གསང་
སྔགས་ཀྱི་བསྟན་པ་ཡུན་དུ་གནས་པ་དང་། མ་འོངས་པའི་སེམས་ཅན་གྱི་ཆེད་དུ་
ཕྱི་རོལ་གྱི་མཁའ་འགྲོ་སོགས། མ་རུང་པ་རྣམས་འདུལ་བ་དང་། རང་ཉིད་ཀྱི་
ནུས་པ་བསྟན་པའི་ཆེད་དུ་བྲག་ཕུག་དེ་ཉིད་ཀྱི་དབུས་སུ་སློབ་དཔོན་ཡབ་ཡུམ་་་་
གསུམ་རྒྱལ་པོ་དང་བཞི་ཡེ་ཤེས་ཀྱི་སྐུ་མཁའ་ཁྱབ་དུ་བཞུགས་ཤིང༌། སྒྱུ་མའི་སྐུ་
འཆིང་བུ་ལྟ་བུའི་རྡོ་རྗེའི་སྐུ་ཁྱད་མཚར་གཟི་བརྗིད་དང་ལྡན་པ་རེ་རེ་གྱུར་ནས་་་
མཁའ་འགྲོ་ཡོངས་ཀྱི་མཆོད་གནས་སུ་བྱེད་ཅིང་དངོས་གྲུབ་རྒྱ་ཆེར་འབྱུང་བའི་་་་
རྟེན་དུ་གྱུར་ཏོ། །རབ་འབྱམས་ཉེ་ལམ་སྦྱངས་པའི་འཕྲུལ་བོ་ཆེ། །ཐུབ་བསྟན་
འཆི་མེད་མདུན་ས་མཛེས་པའི་རྒྱན། །སྣ་ཚོགས་ཕན་བདེའི་ཟློས་གར་བསྒྱུར་བ་
ཡི། །བདེ་ཆེན་སྣང་བ་འདྲེན་བྱེད་ཡུལ་དུ་འཇེབས། །ཞེས་པ་སྟེ་རྣམ་པར་ཐར་བ་
རྟ་ལྗང་དབང་བོ་ལས་དཔའ་བོ་རྡོ་རྗེའི་སྐབས་ཏེ་བཞི་བའོ། །
218



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
༦. རྒྱལ་པོ་ཛྷཱ་ན་ཛ་ཡའི་སྐབས།
རིགས་རུས་སྐབས་གསུམ་དགའ་ཚལ་ལས་འོངས་ཤིང་། །རྣལ་འབྱོར་རིན་
ཆེན་འབྱོར་བའི་དཔལ་ལ་སྤྱོད། །རྣམ་མང་འཕྲུལ་གྱི་མཛད་པའི་དཔུང་ལྡན་
པས། །དྲེགས་ལྡན་ཡོངས་ཀྱི་གཙུག་ན་ཞབས་སེན་འཛུམ། །ཞེས་པ་སྟེ། རྒྱལ་བོ་
དྷཱ་རི་ཛ་ཡར་གྲགས་པ་རེས་འགའ་གླུ་མཁན་རྒྱལ་བ་ཡེ་ཤེས་སམ། ཛྙཱ་ན་ཛ་ཡར་
འབོད་པའི་རྒྱལ་པོ་དེ་ནི། ཟ་ཧོར་གྱི་ཡུལ་རྒྱ་གར་གྱི་ནུབ་བྱང་། ཨོ་རྒྱན་གྱི་ཤར་
ལྷོ་ན་ཡོད་པ། གནས་གཞན་པས་འཕགས་པ་དེའི་རྒྱལ་པོ་གོ་མའི་སྤྱི་དང་།
བཙུན་མོ་འོད་འཆང་མ་གཉིས་ཀྱི་སྲས་སུ་འཁྲུངས་པའི་ཚེ། ཕོ་བྲང་གི་ནང་ན་
གནས་པའི་རོལ་མོ་རྣམས་རང་འཁྲོལ་དུ་འཁྲོལ་ཞིང་། ཕྱོགས་ཀྱི་རྒྱལ་པོ་ཀརྨ་པཱ་
ལ་དང་། ཟ་ཧོར་རྒྱལ་པོ་གཡུལ་སྤྲད་པ་ལ། རྒྱལ་པོ་གོ་མའི་ཀླུ་རྒྱལ་བར་གྱུར་ཏེ།
སྲས་ཀྱི་མཚན་ཡེ་ཤེས་རྒྱལ་བར་བཏགས། ཆེར་སྐྱེས་པ་ན་མཁན་པོ་ཤཱཀྱ་སེངྒེ་
དང༌། རྣལ་འབྱོར་གསང་བའི་རྡོ་རྗེ་གྲུབ་ཆེན་བཛྲ་ཀཱ་ར་རྣམས་ལ་གཤིན་རྗེ་
གཤེད་དང་བདེ་མཆོག་གི་དབང་མནོས་ནས་བསྒོམས་པས། ཏིང་ངེ་འཛིན་ཁྱད་
པར་ཅན་བསྙེས་ནུས་པ་མང་པོ་དང་། ཁྱད་པར་ལྟ་སྟངས་བཞི་སོགས་གྲུབ་པར་
གྱུར་ཀྱང་། ཡབ་གཤེགས་པས་རྒྱལ་སར་འཁོད་ནས་རེ་ཞིག་ནང་གི་རྣལ་འབྱོར་
ལ་བརྩོན་པར་མཛད། སྐབས་ཤིག་སྐྱེད་ཚལ་དུ་བྱོན་ནས་བཞུགས་པའི་ཚེ།
མཁའ་འགྲོ་དཀར་མོ་ཨང་རག་ཅན་ཞིག་བྱུང་ནས་མདུན་དུ་འདུག་སྟེ་གསུངས་་་
པ། སྔོན་སྦྱངས་རྩལ་གྱི་དཔུང་དང་ལྡན་མོད་ཀྱང་། །གདལ་ཁྱབ་ཆོས་སྐུའི་གར་
དེ་ཀུན་ཏུ་རོལ། །ལོག་རྟོག་གདུག་པའི་བསམ་སྦྱོར་འཇོམས་ཕྱིར་དུ། །དྲག་པོ་
འབར་བའི་སྟངས་སྟབས་བསྒྱུར་བ་དང་། །སྣ་ཚོགས་འགྲོ་བ་དབྱིངས་སུ་དྲངས་
219



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ནས་ཀྱང༌། །ཕྱོགས་བཅུར་སྤྲུལ་པ་བཀྱེ་བའི་དུས་ལ་བབ། །འདི་ནས་བྱང་ཤར་
གདོང་དམར་སྲིན་ཡུལ་དུ། །འཕགས་པའི་ཐུགས་རྗེ་རྟག་ཏུ་སྐྱོབས་པར་མཛོད། །
བརྟུལ་ཞུགས་གྲུབ་པའི་སྒྱུ་འཕྲུལ་རོལ་བ་ན། །ཐུགས་བསྐྱེད་སྨིན་པའི་འབྲས་བུ་
སྨིན་པར་འགྱུར། །ཞེས་གསུངས་པ་དང་། རྒྱལ་པོས་ཞུས་པ། བདེ་སྐྱོང་དམ་པ་
ཡེ་ཤེས་གསང་བའི་ཡུམ། །ཇི་བཞིན་གསུངས་པ་ལེགས་པོ་རྨད་དུ་བྱུང་། །སྐྱེ་བའི་
འཁོར་ལོ་སྣ་ཚོགས་རྟག་བསྐོར་ཡང་། །མ་ལུས་འགྲོ་བའི་ཆེད་དུ་འགྱུར་བ་ལགས།།
དོན་གྱི་ཡེ་ཤེས་མཆོག་ཏེ་ཐོབ་མོད་ཀྱང༌། །ཉམ་ཐག་འགྲོ་བའི་སྨན་དུ་ཅི་ཡང་
རོལ། །སྔོན་ནས་འབྲེལ་ཤུགས་སྟོབས་ཀྱིས་བྱང་ཤར་དང༌། །ལི་བལ་ཤར་ནུབ་
ཁྱབ་པར་རྟག་ཉུལ་ཅིང་། །གང་འདུལ་ཐབས་ཀྱིས་འགྲོ་མང་བདེར་སྦྱོར་ནས། །
ཟག་མེད་དགའ་བའི་དབྱིངས་སུ་བསྡུད་པར་བྱ། །ཞེས་གསུངས་པ་ན་མཁའ་
འགྲོ་འོད་དུ་ཡལ་ཞིང་། དེ་ནས་བརྩམ་སྟེ་རྒྱལ་པོའི་ཚུལ་གྱིས་མཛད་པ་རེ་ཞིག་
གནས་པ་ན། ཡུལ་དེ་དང་ཉེ་བར་གྲོང་ཁྱེར་སོར་ཐར་གྲགས་པའི་ཡུལ་ན་རྒྱལ་པོ་
མ་ཧཱ་པ་ལ་བྱ་བའི་འཁོར་གྱད་ཀྱི་ཚོགས་མང་པོ་དང་བཅས་ཕྱི་རོལ་གྱི་ལྟ་བ་་་་་་
འཛིན་པ་དང་། ཟ་ཧོར་རྣམས་འཁྲུགས་པས་མ་ཧཱ་པ་ལ་གྱད་ཀྱི་དམག་སྟོང་ཕྲག་
དྲུག་དང་བཅས་པའི་དཔུང་ཆེན་པོ་ལྷགས་པ་ན། རྒྱལ་པོ་ཛྙཱ་ན་ཛ་ཡ་ཏིང་ངེ་
འཛིན་ལ་བཞུགས་སྟེ། ཕལ་བའི་དཔུང་སུམ་སྟོང་དང་བཅས་ཏེ་འཐབ་པས།
རྒྱལ་པོའི་ཏིང་ངེ་འཛིན་གྱི་མཐུས་མ་ཧཱ་པ་ལ་རྒྱུད་ཀྱི་དཔུང་དང་བཅས་པ་ཕམ་་་
ནས་ལྡོག་པར་བརྩམ་པ་ན། རྒྱལ་པོའི་ལྟ་སྟངས་ཀྱིས་མ་ཧཱ་པ་ལའི་དཔུང་མནན་
པར། དེ་རྣམས་སྐྲག་ཅིང་དངངས་ནས་གུས་པར་བྱས་ནས་རྒྱལ་པོ་ཙཱ་ན་ཛ་ཡར་
ཕྱག་བྱས་ཤིང་། རང་ཉིད་དཔུང་དང་བཅས་པ་ཕུལ་བས། རྒྱལ་པོས་ཀྱང་དེ་ལ་
དབང་བསྐུར་ཞིང་བྱིན་གྱིས་བརླབས་ནས། རྒྱལ་པོ་ར་ཐས་བྲམ་ཟེ་དང་ཁྱིམ་པ་
རྣམས་ཀྱང་ཆོས་ལ་ཚུད་ཅིང་ཡུལ་དེར་ཧེ་རུ་ཀ་དང་གཤིན་རྗེ་གཤེད་ཀྱི་ལྷ་ཁང་་་་
220



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
བཞེངས། གསང་སྔགས་སོགས་ཐེག་ཆེན་གྱི་ཆོས་ཆེས་ཆེར་དར་ནས་དགེ་འདུན་
དང་རྣལ་འབྱོར་གྱི་ཚོགས་མང་པོས་ཁྱབ་པར་གྱུར་ཏོ། །དེ་ནས་རྒྱལ་པོ་ཡེ་ཤེས་
རྒྱལ་བ་ཉིད་ཀྱང་ཡུལ་དེར་བྱོན་ཅིང་ཉེ་འདབས་ན་བདེ་བྱེད་བརྩེགས་པའི་དུར་་་
ཁྲོད་ཡོད་པ་དེར་མཁའ་འགྲོ་རྣམས་ལ་ཟབ་མོ་ཐེག་པའི་ཆོས་གསུངས་ཤིང་།
པདྨ་བརྩེགས་པའི་མཆོད་རྟེན་བཞེངས། རྒྱ་གར་ཤར་ལྷོ་ཀུན་ལ་རྒྱལ་པོའི་བཀས་
གསང་སྔགས་ཀྱང་རྒྱལ་ཆེར་སྤེལ་བར་མཛད། མཐར་ཤཱཀྱ་སུ་ཏ་ལ་བྱ་བ་ལ་རྒྱལ་
སྲིད་གཏད་ནས། སློབ་མ་རྣལ་འབྱོར་བརྒྱུད་བཙུན་མོ་བཅུ་དྲུག་སློབ་དཔོན་
བདུན་དང་བཅས་ཏེ་སྐུ་ལུས་མ་སྤངས་པར་མཁའ་སྤྱོད་དུ་གཤེགས་ནས་དམིགས་
མེད་རྡོ་རྗེ་ལྟ་བུའི་ཏིང་ངེ་འཛིན་ཡེ་ཤེས་འགག་པ་མེད་པའི་རང་རྩལ་སྤྲུལ་སྐུའི་་་
སྣང་བ་འབུམ་ཕྲག་སྤྲོས་པའི་རྨད་བྱུང་སྒྱུ་མའི་རོལ་རྩེད་ལ་གནས་པར་གྱུར་ཏོ། །
ཕྱི་རོལ་མང་བཀུར་ཆོས་རྒྱལ་ཁྲིར་འགྱིངས་ཤིང་། །ནང་ནི་རྡོ་རྗེའི་རྣལ་འབྱོར་
མཆོག་ལ་རོལ། །གསང་བ་ཁྱབ་བདག་ཧེ་རུ་ཀ་དཔལ་གྱི། །མཛད་བཟང་འཆི་
མེད་མདུན་སར་ཡང་ཡང་གླེང༌། །ཞེས་པ་སྟེ། རྣམ་པར་ཐར་བ་རྟ་ལྗང་དབང་པོ་
ལས་རྒྱལ་པོ་ཙཱ་ན་ཛ་ཡའི་སྐབས་ཏེ་ལྔ་བའོ། །
༧. སྤྲུལ་པའི་ནེ་ཙོའི་སྐབས།
གཉིས་སྣང་རྟོག་པའི་སྒོང་རྒྱ་རིང་དོར་ཞིང་། །སྲིད་ཞིའི་མཐའ་གཉིས་
གཡང་སར་ཉམ་མི་ང་། །བདེ་ཆེན་གྲུབ་པའི་དབང་པོ་ཀུན་དགའི་དཔྱིད། །སྣ་
ཚོགས་སྤྲུལ་བའི་སྣང་བརྙན་གཡོ་དེར་བསྔགས། །ཞེས་པ་སྟེ། དེ་ཡང་ཡེ་ཤེས་
གྲུབ་པའི་དབང་པོ་དེས་མཁའ་ཁྱབ་རྡོ་རྗེ་ལྟ་བུ་ལས་འགྱུར་བ་མེད་བཞིན། པོ་ཊ་
ལ་ནས་འཕགས་པའི་བཀས་བསྐུལ་བ་དང༌། ལོག་ལྟ་ཅན་གྱི་དྲང་སྲོང་སོགས་
221



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འདུལ་བའི་ཕྱིར་དུ། ནེ་ཙོ་ཤིན་དུ་མཛེས་པའི་རྐང་པ་གསེར་མདོག་ཏུ་བཀྲ་བ་
ཞིག་ཏུ་སྤྲུལ་ནས། རྒྱ་མཚོའི་ལྷོ་ཕྱོགས་ཀ་ཤ་རུ་བྱ་བ་ན་བྱ་སྣ་ཚོགས་ཡོད་དེ། དེ་
ན་འདབས་ཆགས་ཀྱི་རྒྱལ་པོ་མཆོང་མིག་བྱ་བ་འདབས་ཆགས་ཀུན་གྱི་གཙོ་བོར་་་
གྱུར་པ་ཞིག་ཀྱང་ཡོད་པས། དེ་དག་གི་གནས་སུ་སོང་སྟེ་འཁོད་པ་དང༌། པོ་ཊ་
ལར་ནས་འཕགས་པའི་བྱིན་རླབས་དང་། སྤྲུལ་པའི་ནེ་ཙོ་རང་གིས་བྱིན་རླབས་
མཛད་པས་སྣ་ཚོགས་པའི་བྱ་རྣམས་སྐད་དང་དོན་མཐུན་པར་མཛད་དོ། དེའི་
ཚེ་མཆོང་མིག་ན་རེ། ནེ་ཙོ་བཞིན་མཛེས་རབ་བཀྲ་བའི། །དཀོན་པའི་སྤུ་རྟགས་
ཅན་ཁྱོད་སུ། །ཁོ་བོ་འདབས་ཆགས་རྗེར་གྱུར་ཀྱང་། །ནེ་ཙོ་རྐང་སེར་མཐོང་བ་
མེད། །ཟེར་བ་དང་། ནེ་ཙོས་སྨྲས་པ། །འོ་ཅག་དུད་འགྲོ་ཇི་མཛེས་ཀྱང་། །དེ་ལ་
གཏན་གྱི་འདུན་མ་མེད། །མི་སོགས་མཐོ་རིས་ཐོབ་དཀའ་བའི། །འདབས་ཆགས་
སྤུ་སེར་ཡ་མཚན་མེད། །ཁོ་བོ་པོ་ཊ་ལ་ནས་འོངས། །རླུང་རྐང་རྩལ་ངན་འདིར་
སླེབས་ཀྱི། །གཞན་དུ་རི་བོའི་ངོགས་སུ་འགྲོ། །ཞེས་སྨྲས་པ་དང༌། །མཆོང་མིག་
ན་རེ། སྔོན་ཆད་བྱ་མང་མཐོང་ཐོས་ཀྱང་། །མཐོ་རིས་བྱ་བ་ཤེས་པ་མེད། །མི་
ཉིད་ཅི་ཞིག་ཡོན་ཏན་གང་། །འོ་ཅག་འདབས་ཆགས་སྐྱོན་གང་ཡིན། །སྨྲ་མཁས་
བྱ་ཡི་དབང་པོས་གསུངས། །ཟེར་བས། ནེ་ཙོས་སྨྲས་པ། འདབས་ཆགས་སྨྲ་བ་ཇི་
མཁས་ཀྱང་། །སྐྱེ་ངན་དུད་འགྲོའི་སྡུག་བསྔལ་ཅན། །འོན་ཀྱང་རི་བོ་པོ་ཊ་ལར། །
ལྷ་མི་ལ་སོགས་འགྲོ་ཀུན་དཔལ། །འཕགས་པ་ཞིག་མཆིས་དེ་དྲུང་དུ། །ལྷ་མང་
ཆོས་ཞུས་སྐབས་དག་ཏུ། །ནེ་ཙོ་ངས་ཀྱང་ཅུང་ཟད་ཐོས། །དེ་ཐོས་འདོད་ན་
འདབས་ཆགས་ཀུན། །འདུས་ན་སྨྲ་ཞིང་གཞན་དུ་མིན། །ཟེར་བ་དང་། དེར་
འཁོར་གྱི་བྱ་རྣམས་ངོ་མཚར་ཏེ་ཐམས་ཅད་འདུས་པ་ན། ནེ་ཙོའི་གཟུགས་གྱི་
སྤྲུལ་པ་དེས་གསུངས་པ། ཁོ་བོ་འདི་ནས་བྱང་ཤར་མཚམས། །པོ་ཊ་ལ་ཞེས་རི་
ནས་འོང་། །གནས་དེའི་ལྷ་ནི་འཕགས་པ་སྟེ། །གང་དེར་ལྷ་མང་དམ་ཆོས་ཞུས། །
222



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
དེ་ལས་ངས་ཀྱང་མཉན་པ་ཡིན། །ལྷ་མི་ལྷ་མིན་དུད་འགྲོ་དང༌། །ཡི་དྭགས་
དམྱལ་བ་འགྲོ་བ་དྲུག །ཀུན་ཀྱང་ཆུ་གཉེར་འཁོར་ལོ་བཞིན། །ཡང་ཤི་ཡང་སོས་
འཁོར་བར་འཁྱམས། །དེ་དག་གང་དུ་སྐྱེ་འགྱུར་བ། །ཚེ་འདིར་བསགས་པའི་
ལས་འབྲས་ཡིན། །འོན་ཀྱང་ཕན་གདགས་བསམ་སྦྱོར་ཅན། །ལོག་པར་འགྲོ་བ་
མི་སྲིད་གསུངས། །གདུག་རྩུབ་གནོད་པའི་བསམ་སྦྱོར་ཅན། །ཀུན་ཀྱང་ངན་
འགྲོའི་སྡུག་བསྔལ་མྱོང་། །འདུས་བྱས་ཐམས་ཅད་མི་རྟག་ཅིང་། །ཆོས་རྣམས་མ་
ལུས་བདག་མེད་པ། །མྱ་ངན་འདས་པ་མཆོག་ཞི་བ། །འཕགས་པ་ཀུན་གྱི་ལམ་དུ་
གསུངས། །གཞན་ལ་འཚེ་བར་མི་བྱེད་ཅིང༌། །ཆོས་བསྟན་བག་ཡོད་སྤྱོད་པར་
བྱོས། །ཀྱེ་མ་མཆོང་མིག་འཁོར་བཅས་གསོན། །དོན་འདི་དཔྱད་ཅིང་དག་པར་
ཞུགས། །དུད་འགྲོར་དུད་འགྲོས་ཆོས་བཤད་པ། །རྨོངས་པས་རྨོངས་པར་ལམ་
སྟོན་བཞིན། །སྐྱེ་ངན་དག་ཅིང་དག་སྦྱོར་བར། །སེམས་བསྐྱེད་བྱས་ན་འགྲུབ་
འགྱུར་ཏེ། །དེང་ནི་ཡང་དག་ཕུལ་དུ་ཕྱིན། །ཞེས་གསུངས་པ་དང་། འདབས་
ཆགས་དྲུག་སྟོང་གི་རྒྱུད་བྱིན་གྱིས་བརླབས་པས། དེ་ཐམས་ཅད་དགའ་མགུར་
རངས་ནས་སྤྲུལ་པའི་བྱའི་བཀའ་བཞིན་སེམས་བསྐྱེད་པར་གྱུར་ཏེ་ཤི་འཕོས་ནས་
ཐམས་ཅད་ཀྱང་འདོད་གཟུགས་ཀྱི་ལྷར་སྐྱེས་ནས་སྔོན་གྱི་སྐྱེ་བ་དྲན་ཏེ། པོ་ཊ་
ལར་འཕགས་པའི་དྲུང་དུ་སོང་སྟེ་མཆོད་ཅིང་ཆོས་ཉན་པས་དག་པའི་ཡོན་ཏན་་་
དཔག་མེད་ཐོབ་པར་གྱུར་ཏོ། །དེ་ནས་སྤྲུལ་པའི་བྱ་དེ་སླར་ཡར་ལྷུན་པོའི་ཡུལ་
ན་དྲང་སྲོང་ལྔ་བརྒྱ་གནས་ཤིང་། དེ་རྣམས་མངོན་ཤེས་དང་ལྡན་ཀྱང་། ཡང་
དག་པའི་ལམ་མ་བརྙེད་པར་སླར་ཡང་ལྟུང་པར་འགྱུར་བར་གཟིགས་ནས། དེ་
དག་གི་གན་དུ་སོང་སྟེ། གུས་པ་དང་བཅས་པས་ཞུམ་ཞུམ་པོར་འདུག་སྟེ་སྨྲས་པ།
རྒྱུད་གསུམ་དག་ཅིང་ལས་རྒྱུད་ཤིན་ཏུ་དྲང་། །ཡང་དག་ལམ་གྱིས་གཞན་རྒྱུད་
འཁྱོག་པོའང་སྲོང་། །ཡོན་ཏན་གཡང་གཞིའི་གོས་གྱོན་ཞི་དུལ་ཅན། །ཕུན་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཚོགས་དཀའ་ཐུབ་ལྡན་ཀུན་འཚོ་བཞེས་སམ། །ཞེས་གསུངས་པ་དང་། དྲང་སྲོང་
ཐམས་ཅད་ཤིན་ཏུ་ཡ་མཚན་ཅིང་། འདི་ནི་ལྷའི་དབང་པོའམ་ཚངས་པའམ། ཅི་
སྙམ་ནས་དྲང་སྲོང་གི་གཙོ་བོ་རྒྱལ་བའི་བླ་མ་བྱ་བས་སྨྲས་པ། གཡུ་བྱ་བཞིན་
སྡུག་གསེར་གྱི་རྐང་བ་ཅན། །སྤྲུལ་པའི་ལུས་ཅན་མཆོག་ཁྱོད་ལེགས་པར་
གསུངས། །སྔོན་གྱི་ཐུབ་པའི་རྗེས་འབྲང་དྲང་སྲོང་ཀུན། །ལྷུན་པོའི་ངོགས་འདིར་
མཆོག་ཏུ་བདེ་བར་གནས། །སྤྲུལ་པའི་བྱ་ཁྱོད་རང་གཟུགས་མངོན་བསྟེན་ནས། །
ཡང་དག་དགེ་བའི་གསུང་མཆོག་སྩོལ་བར་མཛོད། །ཟེར་བ་དང་། ནེ་ཙོས་སྨྲས་
པ། དུད་འགྲོའི་ལུས་ལ་རྫུ་འཕྲུལ་ག་ན་ཡོད། །རྫུ་འཕྲུལ་ཐོབ་ཀྱང་དེ་ལ་ཡ་མཚན་
མེད། །འཁོར་བའི་སྡུག་བསྔལ་མཚོ་འདིར་མ་ཐར་ན། །འདྲེ་ངན་རྫུ་འཕྲུལ་ཅན་
ཀྱང་རང་ཉིད་ཕོངས། །ཐུབ་པའི་རྗེས་འབྲང་ཐུབ་པ་གང་ཞིག་ཡིན། །མྱ་ངན་
འདས་པའི་ཐུབ་རྣམས་ཀུན་གྱི་སྐྱབས། །གཞན་རྣམས་ཉོན་ཤེས་མ་བཅོམ་ཐུབ་
པ་མིན། །གསུངས་པ་དང་། དྲང་སྲོང་དེ་རྣམས་ཀྱིས་མངོན་ཤེས་ཀྱིས་བརྟགས་
པས། སྤྲུལ་པའི་བྱ་དེ་སེམས་དཔའ་ཆེན་པོར་ཤེས་ནས་ཕྱག་འཚལ་ཏེ་སྨྲས་པ། །
རིང་ནས་ཏིང་འཛིན་ཕུལ་ལ་གོམས་བྱས་ཤིང་། །མངོན་ཤེས་སོགས་ཀྱི་ཕྲན་བུའི་
རྟོགས་ཐོབ་ཀྱང་། །མཐར་ཐུག་དོན་དེ་ཇི་བཞིན་མ་འཚལ་བས། །བརྩེ་བས་
དགོངས་ཏེ་ལེགས་གསུངས་བཀའ་དྲིན་སྩོལ། །ཞེས་ཞུས་པ་དང༌། སྤྲུལ་པའི་བྱའི་
ཞལ་ནས། ན་ཚོད་ཕྲ་མོར་གཙེས་པའི་རྒས་ཁོག་ཅན། །འཁྲི་ཤིང་རྐང་བའི་ཆ་
ལུགས་ལྷུར་ལེན་ཀྱང་། །ཡང་དག་དོན་གྱི་འབྲས་བུས་སྟོང་བ་ན། །ཆུ་ཤིང་ལུས་
ཅན་གཞན་གྱི་ངང་ཚུལ་བཞིན། །ཏིང་འཛིན་ཡུལ་གྱི་སེམས་གནས་བརྟན་པོའི་
སྟེང་། །སྡུག་བསྔལ་རང་བཞིན་འཁོར་བའི་འཁོར་ལོ་དང་། །མྱ་ངན་འདས་པའི་
མཆོག་ཆེན་རྨད་བྱུང་བ། །རང་བཞིན་མེད་པའི་གནས་ལུགས་རྟོགས་གྱུར་ན། །
ཟག་མེད་ངེས་པའི་དོན་མཆོག་ཐོབ་པ་ཡིན། །སྣ་ཚོགས་ལས་འབྲས་རྒྱུ་རྐྱེན་མི་
224



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
བསླུ་ཞིང་། །འཁོར་འདས་རང་བཞིན་ཡེ་གྲུབ་མེད་པ་སྟེ། །རྣམ་ཀུན་མཆོག་གི་
གྲུབ་ཆེན་དག་པའི་ལམ། །གང་དེར་ཞུགས་ནས་བདེ་ཆེན་བདུད་རྩིར་སྤྱོད། །
ཅེས་གསུངས་པ་དང་། དྲང་སྲོང་རྒྱལ་བའི་བླ་མའི་རྒྱུད་ལ་ཡེ་ཤེས་བསྐྱེད་དེ་ཡང་
དག་པའི་དོན་རྟོགས་པས་ཚིམ་པའི་ཚིག་གི་ཆེད་དུ་བརྗོད་པ། བདེ་ཆེན་གྲུབ་
པའི་དབང་པོའི་གཟིས། །སྲིད་པའི་རི་བཅོམ་འཁོར་མཚོ་བསྐམ། །སྡུག་བསྔལ་
འདམ་ལས་ལེགས་པར་ཐོན། །རྨད་བྱུང་ཆོས་ཉིད་མཁའ་ལ་རྒྱུ། །ཞེས་ཆེད་དུ་
བརྗོད་དོ། །དེ་ནས་ནེ་ཙོས་གདམས་པ། དག་པའི་དོན་འདིར་ཞུགས་དཔྱོད་ནས། །
རབ་དང་གྲོགས་དང་མ་དང་འགྲོ། །ཀུན་ཀྱང་བདེ་བའི་དཔལ་འབྱོར་ཅིང་། །
འགྱུར་མེད་དམ་པ་དབྱིངས་སུ་སྐྱོང༌། །གསུངས་པས་མི་སྣང་བར་གྱུར་ཏེ། བྱང་
སྒྲ་མི་སྙན་དུ་བཞུད་ནས་དེར་དཔག་བསམ་གྱི་ཤིང་ཞིག་གི་དྲུང་ན་མི་བརྒྱ་ཕྲག་་་་
མང་པོ་འདུས་པ་འདུལ་བའི་སྐབས་གཟིགས་ནས་དེ་དག་གི་དྲུང་དུ་སོང་སྟེ་ཤིང་་
ལ་བབས་ནས་གསུངས་པ། ལོངས་སྤྱོད་རྩོལ་མེད་དགེ་སྡིག་མི་ཤེས་པ། །ལྷུན་
པོའི་བྱང་གླིང་འགྲོ་བ་བཞིན་མཛེས་རྣམས། །ཚེ་སྔོན་ལས་བཟང་རྒྱུ་ཡིས་འདིར་
སྐྱེས་ཀྱང་། །ལས་འབྲས་མི་ཤེས་བྱིས་པའི་གཟུགས་ལྟ་བུ། །དཔག་བསམ་ཤིང་
ལས་གསོས་སྨན་མཁོ་དགུའི་ནོར། །འབྱུང་བ་ལས་ལྷག་སངས་རྒྱས་ཆོས་རྣམས་
དང་། །དགེ་འདུན་ཞེས་གྲགས་ཡིད་བཞིན་སྐྱབས་མཆོག་ཡོད། །གང་དེ་ཡིད་ལ་
ཟུངས་ཤིག་འགྲོ་བ་རྣམས། །སྐྱེ་བ་འདི་ནི་ལོ་སྟོང་འདོར་བྱའི་རྟེན། །དཔག་མེད་
སྐྱེ་བའི་རྟེན་གྱི་དོན་སྒྲུབས་ཤིག །བརྗོད་པའི་མཚན་གསུམ་དྲན་ཞིང་གུས་པར་
གྱིས། །ཚེ་ཚད་རྫོགས་ནས་འཕོ་བས་དུས་བབས་ཚེ། །མཚན་གསུམ་བརྗོད་ཅིང་
དྲན་པས་དག་པའང་འཐོབ། །ཁོ་བོ་ལྷོ་ཕྱོགས་ལས་ཀྱི་ས་ནས་འོངས། །རྨོངས་པ་
ཁྱོད་ལ་ཕན་གདགས་བློ་ཡིས་སོ། །གསུངས་ནས་ནམ་མཁའ་ལ་འཕུར་ནས་སོང་
བས་དེ་རྣམས་སེམས་དཔའ་ཆེན་པོས་བྱིན་གྱིས་བརླབས་པས། སྔོན་གྱི་དགེ་བའི་
225



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྩ་བ་མངོན་པར་བསྐྱེད་དེ་དཀོན་མཆོག་གི་མཚན་དྲན་གུས་པར་བྱས་པས་་་་་་་
འཕོས་ནས་སུམ་ཅུ་རྩ་གསུམ་དུ་སྐྱེས་ཤིང་། དེ་རྣམས་ཀྱང་ངེས་པར་གྲོལ་བའི་
རང་བཞིན་ཅན་དུ་གྱུར་ཏོ། །གྲུ་འཛིན་ཕྱག་ན་པདྨའི་སྤྲུལ་པའི་གར། །མཁའ་
ཁྱབ་རྨད་བྱུང་མཛད་པ་མཐའ་ཀླས་ཀྱང་། །དམན་གཟུགས་རྒྱལ་བའི་མཛད་
པས་གདུལ་དཀའི་འགྲོ། །བདེ་ཆེན་དག་པའི་ལམ་དུ་འཁྲིད་འདི་རྨད། །ཞེས་པ་
སྟེ། རྣམ་པར་ཐར་བ་རྟ་ལྗང་དབང་པོ་ལས་སྤྲུལ་པའི་ནེ་ཙོའི་སྐབས་ཏེ་དྲུག་པའོ།།
༨ རིག་འཛིན་དམ་ཚིག་རྡོ་རྗེའམ་སངས་
རྒྱས་རྡོ་རྗེའི་སྐབས།
འབོད་གྲོགས་རིགས་གྱུར་རྡོ་རྗེ་དཔའ་བོ་ཆེ། །ལྷ་དང་མཁའ་འགྲོའི་བྱིན་
རླབས་དབུགས་བྱུང་ཞིང་། །མུ་མེད་འགྲོ་བའི་དཔལ་གྱུར་བླ་ན་མེད། །དམ་ཚིག་
རྡོ་རྗེའི་གྲུབ་པའི་དགའ་སྟོན་རོལ། །ཞེས་པ་སྟེ། དེ་ཡང་ལྷོ་ནུབ་སྲིན་པོ་ལང་ཀའི་
ཡུལ་ན་ཡང་དཔའ་བོ་རོལ་བ་དང༌། ཡུམ་ཤིག་གཉིས་ལ་སྲས་དྲུག་ཡོད་པའི་
དམ་ཚིག་རྡོ་རྗེ་དེ་ཉིད་ཆུང་ངུ་ནས་གསང་སྔགས་མང་པོ་བཟླས་ཤིང༌། ཁྱད་པར་
རྡོ་རྗེ་རྣལ་འབྱོར་མ་དང་གཤིན་རྗེ་ནག་པོའི་སྔགས་རྒྱུན་དུ་འདྲེན་པར་བྱེད་དོ། །
དེ་ནས་སྐབས་ཤིག་དམ་ཚིག་རྡོ་རྗེ་དེ་ལ་ཡི་དམ་ལྷ་ཞལ་གཅིག་ཕྱག་གཉིས་པ་གྲི་་
ཐོད་འཛིན་པ་ཡུམ་བཅས་ཞལ་གཟིགས་ཏེ་བཀའ་སྩལ་པ། ཉོན་ཅིག་དཔའ་བོ་
དམ་ཚིག་རོལ་བ་ཅན། །སྣ་ཚོགས་ལུས་ཅན་འགྲོ་བའི་དོན་གྱི་ཕྱིར། །སྣ་ཚོགས་
སྤྲུལ་པའི་གར་དེ་ཀུན་ཏུ་རོལ། །རྒྱལ་བའི་ཐུགས་རྗེའི་འོད་ཀྱིས་མ་ཕྱེ་བའི། །བླུན་
རྨོངས་འགྲོ་བའི་སེམས་ཀྱི་པད་ཚལ་ལ། །གང་འདུལ་སྣ་ལྔའི་འོད་ཟེར་བཀྱེ་བ་
དགོས། །ཁྱད་པར་གདོང་དམར་སྤྲེའུའི་ཡུལ་ཁམས་སུ། །རིང་ནས་ཡང་ཡང་
226



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
གོམས་པའི་འབྲེལ་བ་ཡིས། །མཐའ་དབུས་ཀུན་ལ་མཆོག་དམན་སྤྲུལ་པའི་ཚོགས།།
འགྱེད་ཕྱིར་ལྷ་དང་བླ་མ་མཁའ་འགྲོ་ལས། །ཇི་བཞིན་སྣ་ཚོགས་གདམས་པ་མྱོང་
བར་གྱིས། །གསུངས་ནས་མི་སྣང་བར་གྱུར་ཏོ། །དེ་ནས་དམ་ཚིག་རྡོ་རྗེའི་སྣ་
ཚོགས་སྤྱན་དང་མངོན་ཤེས་སོགས་སོ་སོར་གོམས་ཤིང་། མྱོང་བར་མཛད་ནས་
རྡོ་རྗེ་ཐེག་པའི་རྣལ་འབྱོར་པ་རྣམས་དང་སྲིན་པོ་ཕལ་བའི་ཚོགས་ལ་གསུངས་པ།
མ་རུང་ལོག་པའི་ལྟ་བར་སྤྱོད་པའི་འབྲས། །མི་བཟད་སྲིན་པོ་ཤ་ཟན་མ་ལུས་
ཉོན། །ལས་ཀྱིས་འབྲེལ་བས་སྲིན་པོའི་རིགས་གྱུར་ཀྱང༌། །ཉོན་ཤེས་སྒྲིབ་པ་ཕལ་
གྱིས་གཡོགས་མིན་པས། །ཀུན་རྟོགས་རྡོ་རྗེའི་ས་ལ་གནས་པ་དེས། །ཇི་བཞིན་སྨྲ་
བའི་དོན་ལ་སྤྱོད་པར་འཚལ། །སེམས་ཅན་མ་ལུས་ཕ་མ་ཁོ་ན་སྟེ། །རྣམ་པར་
འཚེ་བས་རང་གཞན་མཐའ་དག་ཕུང་། །འཚེ་བ་སྤངས་ཤིང་རྣམ་དག་ཁྲིམས་ལ་
གནས། །རིག་འཛིན་རྣམས་ལ་གསང་བའི་གདམས་པ་ཞུས། །ཚུལ་བཞིན་སྤྱོད་
པའི་ལྟ་བསྒོམ་ཡང་དག་ལ། །ལེགས་སྤྱོད་རྡོ་རྗེའི་དམ་ཚིག་བསྲུང་བར་གྱིས། །
གསུངས་ནས་སྐུ་འོད་ཀྱིས་གང་བར་མཛད་དེ་འོད་གོང་དུ་འཕྲོས་པའི་ཚུལ་གྱིས་་་
ཐོག་གི་ཚ་ཚ་དྲག་པོས་གང་བར་མཛད་པས། སྲིན་པོ་ཀུན་གྱི་ཁང་བ་ལ་ཅའི་
རང་བཞིན་ཅན་རྣམས་ཞུ་ཞིང་ལང་ཀའི་གནས་རྣམས་གཡོས། ནམ་མཁའ་ལ་
མཁའ་འགྲོ་མང་པོས་གར་མཛད་ཅིང་བརྡ་སྐད་སྒྲོགས་པར་གྱུར་པ་ན། དེར་
སྲིན་པོ་རྣམས་ཤིན་ཏུ་སྐྲག་སྟེ་རྡོ་རྗེ་དཔའ་བོའི་བཀའ་ལས་མི་འདའ་བར་ཁས་་་་
བླངས་ཤིང་གནས་པར་གྱུར་ཏོ། །དེ་དམ་ཚིག་རྡོ་རྗེ་རང་ཉིད་ལྷའི་གཟུགས་སུ་
མཛད་དེ་པདྨ་འོད་དུ་བྱོན། མཚོ་སྐྱེས་རྡོ་རྗེ་བླ་མ་ཀུན་ཏུ་བཟང་པོ་ཡབ་ཡུམ་གྱི་
རྣམ་པར་བཞུགས་པའི་དྲུང་དུ་བྱོན་ཏེ་ཕྱག་འཚལ་ཞིང་མདུན་དུ་འདུག་པ་ལ། །
ཕྱག་གི་བུམ་ཆུས་དབང་བསྐུར་ཞིང་བུམ་པའི་ཆུས་གནས་ལྔར་རིམ་གྱིས་གང་་་་་་
བས་བུམ་དབང་ཤེས་དབང་དབང་བཞི་པ་རྣམས་ཐོབ་ཅིང་། སླར་ཡང་དམ་
227



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཚིག་རྡོ་རྗེ་དོན་ཡོད་ཞགས་པའི་སྐུར་བྱིན་གྱིས་བརླབས་ནས་གསང་བ་ཡེ་ཤེས་ཀྱི་་
ཌཱ་ཀི་དང་། སྙོམས་འཇུག་མཛད་པས་དགའ་བཞི་གསལ་དྭངས་འགག་མེད་ཀྱི་
རང་བཞིན་དུ་སྣང་བ་བུམ་དབང་སྐུ་འཇའ་ཚོན་སྣ་ལྔས་འཁྱུད་པ་གསང་དབང་
རོ་གཅིག་དམ་པའི་ངོར་མཛད་པ་ཤེར་དབང་དབང་དེ་རྣམས་རྩ་བྲལ་བདེ་ཆེན་་་་
དབང་བཞི་བར་ངོ་སྤྲད་ནས། བླ་མ་ཀུན་ཏུ་བཟང་བོ་ཨོ་རྒྱན་ཟ་ཧོར་མར་གནས་
འགྱུར་བའི་གཡས་སུ་འཇིག་རྟེན་དབང་ཕྱུག གཡོན་ཏུ་སྒྲོལ་མ་འཇིགས་པ་
བརྒྱད་སྐྱོབས། མདུན་དུ་ཆོས་རྒྱལ་བཞུགས་པ་མཐའ་བསྐོར་ན་ཊཱ་ཀི་མང་པོས་
གར་བསྒྱུར་བ་དང་བཅས་པའི་ངང་ནས་ཨོ་རྒྱན་རིན་པོ་ཆེའི་ཞལ་ནས། བདུན་
ཁྲིའི་བསྐལ་པའི་སྔོན་ནས་སྣང་མཐའ་ཡས། རྗེས་བཟུང་སྙིང་སྟོབས་ལྡན་པའི་
རྒྱལ་བའི་སྲས། །མཐའ་ཡས་འགྲོ་བ་འདྲེན་པའི་བརྟུལ་ཞུགས་འཆང་། །སླར་
ཡང་སྤྲུལ་པ་སྣ་ཚོགས་བསྒྱུར་བར་བྱོས། །སྔོན་ཚེ་བདེ་ལྡན་ཞིང་དང་པོ་ཊ་ལར། །
མངོན་དགའ་སོགས་སུ་ཁས་བླངས་སྨོན་ལམ་བཞིན། །རྒྱལ་བློན་དབུ་གཙོ་རབ་
བྱུང་སྐྱེས་པ་སོགས། །སྣ་ཚོགས་སྐྱེ་བའི་འཁོར་ལོ་བསྐོར་དགོས་ཀྱང་། །ཁྱད་པར་
འདི་ནས་བྱང་ཕྱོགས་བོད་ཀྱི་ཡུལ། །གདོང་དམར་སྲིན་པོའི་རྒྱལ་ཁམས་གདུག་
རྩུབ་ཅན། །མ་རུངས་ལྷ་འདྲེས་གང་བའི་མཐའ་དེ་རྣམས། །བརྟུལ་ཞུགས་ཐབས་
ཀྱིས་འདུལ་བའི་དུས་ལ་བབས། །ཕལ་བ་གཉིས་དང་ངུར་སྨྲིག་འཆང་བ་བདུན། །
སྟོབས་ལྡན་རྒྱལ་པོ་གསུམ་དང་སྦས་ཚུལ་བཞིས། །འགྲོ་བའི་ཁ་ལོ་གྱེན་དུ་བསྐྱོད་
པར་གྱིས། །མེ་ཏོག་པདྨ་ཟུང་གཅིག་མཚོ་ཡི་རྒྱན། །རྩ་བར་ལོ་མའི་བཅུད་དེ་ཀུན་
གྱི་གསོས། །གསེར་སྦྲམ་བཀྲ་ཤིས་རི་མོ་བདུན་བཀྲ་བ། །འཁོར་ཡུག་ཡངས་པའི་
ཁྱོན་ལ་གྲུ་ཆར་འབེབས། །རྩིབས་སྟོང་བཀྲ་བའི་འཁོར་ལོ་ཤུགས་ཆེན་པོས། །ཡེ་
ཤེས་རླུང་སྟོབས་རྒྱས་པ་མ་ལུས་དབང་། །ནོར་བུའི་གཏེར་ཆེན་ནོར་འཛིན་
བརྗིད་པའི་རྒྱན། །ཀུན་ལ་འདོད་དགུའི་དཔལ་གྱིས་རིང་ནས་སྐྱོངས། །འོན་ཀྱང་
228



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
ཀུན་རྫོབ་སྒྱུ་མ་མ་ཞིག་པར། །ལྷབ་ལྷུབ་རྟེན་འབྲེལ་མ་འཆུག་ཤིན་ཏུ་གཅེས། །
ཁྱད་པར་ནགས་རོང་ཁྲོད་ཀྱི་རྒྱ་སྟག་དང་། །སྤྲིན་དཀར་དབུས་ཀྱི་གཡུ་འབྲུག་མེ་
གཤོག་ཅན། །ཐང་དམར་སྤྱོད་པའི་འབྲོང་གནག་ལ་སོགས་པ། །སྣ་ཚོགས་ཐབས་
ཀྱིས་ཇི་བཞིན་འདུལ་བ་དགོས། །སྤྲེའུས་སྟག་ཞོན་ཤོག་བུ་བ་དན་ཐོགས། །མེ་ཆུ་
འཁྲུགས་པའི་རང་མདོག་གཡས་སུ་སྟོན། །དུར་ཕག་ནག་པོ་ས་གཞི་བྲིད་མཁས་
པ། །བྱིས་པ་ཆུང་ངུའི་སྣ་ཁྲིད་ཤིན་ཏུ་མཚར། །ལྷ་འདྲེས་བསྒོས་པའི་རྟེན་འབྲེལ་
བསྒྲིགས་མཁས་ན། །ཀུན་ཀྱང་རང་བཞིན་ཤུགས་ཀྱིས་དབང་དུ་འདུ། །སྣ་ཚོགས་
ལས་ཀྱི་འཕྲུལ་འཁོར་གང་བསྐོར་ཀྱང༌། །རྡོ་རྗེ་ལྟ་བས་རྒྱས་འདེབས་ཤིན་ཏུ་
གཅེས། །འོན་ཀྱང་སྐབས་སུ་བྱ་བྱེད་བླང་དོར་རྣམས། །རིམ་གྱིས་གསལ་བར་
སྟོན་གྱི་གསོལ་བ་ཐོབ། །སེམས་ཉིད་ཆོས་སྐུའི་ཡེ་གྲོལ་མཚུངས་པ་སྟེ། །རྟག་ཏུ་
བྱིན་ཀྱིས་བརླབས་ཤིང་རྗེས་འཛིན་ངེས། །གསུངས་ཤིང་ལྟ་སྟངས་བཅས་ཏེ་
ཐུགས་ཀར་འཕྲོས་པའི་གིང་མང་པོས་སྡེ་བརྒྱད་ཀྱི་སྲོག་སྙིང་དམར་པོ་བཀུག་སྟེ་་་
དམ་ཚིག་རྡོ་རྗེའི་ཐུགས་ཀར་བསྟིམས་ནས་སླར་ཡང་གསུངས་པ། སྙིགས་དུས་
དཀར་ནག་སྤྱོད་གྲོགས་འདྲེས་པ་ལ། །མ་ཞེན་རང་ཚུགས་ཟུངས་ལ་སྙིང་སྟོབས་
བསྐྱེད། །སྣ་ཚོགས་རིག་ནས་བྱ་སྤྱོད་གང་བྱེད་ཀྱང་། །མཁའ་འགྲོའི་ཆད་པ་མི་
འོངས་རྟག་ཏུ་སྐྱོང་། །མ་རྒན་འགྲོ་བའི་སྨན་དུ་གྱུར་པ་ན། །བདུད་སྡེ་གང་གིས་
གནོད་པར་མི་ནུས་ཤིང་། །རབ་འབྱམས་ལས་རྣམས་ཕལ་ཆེར་ཀུན་ལ་དབང་། །
གསུངས་སོ། །དེ་ནས་ཐུགས་རྗེ་ཆེན་པོའི་ཞལ་ནས་འོད་ཟེར་བཀྱེ་བས་རིགས་
དྲུག་གི་སེམས་ཅན་བཀུག་སྟེ་ཞལ་དུ་དྲངས་ཤིང་ཐུགས་ཀར་ཡེ་ཤེས་ཀྱི་འོད་་་་་་
འབར་བས་སྦྱངས། ཧཱིདཀར་པོའི་རྣམ་པར་ལྟེ་བ་ནས་ཕྱིར་ཕྱུང་སྟེ་དམ་ཚིག་རྡོ་
རྗེའི་ལྟེ་བར་རྒྱ་བསྟིམ་ནས་འགྲོ་བ་སྣ་ཚོགས་འདུལ་བའི་དབང་བསྐུར་ནས་་་་་་་
བཀའ་སྩལ་བ། ཉོན་ཅིག་སངས་རྒྱས་གྲུབ་པ་རྡོ་རྗེའི་སྲས། །དེང་དུས་བསྟན་
229



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་མར་ཞབས་ཡིན་པས་ན། །འགྲོ་ཀུན་དམུ་རྒོད་སྤྱོད་ཅིང་ལོག་པར་འགྲོ། །
ཁྱད་པར་འདུལ་ཞིང་བོད་ཡུལ་མི་རྣམས་ཀྱི། །སྙིང་དུ་བདུད་ཞུགས་ངན་སྤྱོད་སྣ་
ཚོགས་བྱེད། །འོན་ཀྱང་རང་སྡུག་དཀའ་བ་དང་བླངས་ནས། །མངོན་པར་འདུལ་
བའི་གོ་གྱོན་སྤྲུལ་བ་བཀྱེས། །ཐུགས་ཀྱི་རྡོ་རྗེ་སྤྲུལ་བའི་ཟློས་གར་འོད། །རྒྱ་མཚོའི་
མཐའ་ཁྱབ་ཐ་གྲུར་རྣམ་པར་བཀྲ། །གསེར་གྱི་རྒྱ་སྟག་གྲ་འཛུམ་བཞིན་མཛེས་
པས། །ཤར་ལྷོའི་འགྲོ་བ་ཀུན་ཀྱང་མགྲོན་དུ་འགུགས། །ཅང་ཤེས་མྱུར་བུལ་རན་
པའི་བང་སྟབས་ཀྱིས། །ཁྲག་མཚོ་དམར་པོའི་དུག་སྡོང་སྨན་དུ་འགྲོ། །ཡིད་
བཞིན་གསེར་གྱི་བྱི་བར་བཀལ་བ་ཡི། །རྒྱ་མཚོའི་དཔལ་འགུགས་རིན་ཆེན་
ཞགས་པ་སྐྱོངས། །ཧ་ནུ་མནྡྲའི་གར་ཐབས་བསྒྱུར་བ་ཡིས། །འབོད་སྒྲོག་ནག་
པོའི་ཚོགས་ཀུན་འཇོམས་པར་བྱེད། །གཡུ་འབྲུག་གསེར་ཤོག་ནོར་བུའི་གཙུག་
ཕུད་ཅན། །རང་དགར་རྒྱུ་བའི་ཆར་ཆེན་འབེབས་ལ་དབང༌། །གཡང་དཀར་སྤུ་
ཡི་རྒྱུན་མཛེས་ཕྱོགས་རྒྱུ་བས། །ཡིད་འཕྲོག་མཛེས་མ་དགའ་བའི་དཔལ་ཀུན་
བསྐྱེད། །འདབས་ཆགས་རྒྱལ་པོ་ནམ་མཁའ་ལྡིང་བཞིན་དུ། །ནོར་འཛིན་ཡངས་
པའི་ཁྱོན་ལ་ལྟད་མོ་བལྟ། །སྣ་ཚོགས་ཤུགས་ཀྱིས་རྒྱུ་བའི་ཚོགས་རྣམས་ཀྱང༌། །
ཀུན་ལས་དཔུང་གྲོགས་ཡོངས་ཀྱི་དབང་བསྒྱུར་བར། །རྡོ་རྗེའི་ལྷ་གང་མི་འབྲལ་
གྲོགས་སུ་རོལ། །གསུངས་ནས་ཐུགས་ཀ་ནས་བསྲུང་མའི་ཚོགས་སྤྲོས་པ་བྲན་
དང་གྲོགས་ཀྱི་ཚུལ་དུ་བཀའ་བསྒོས་ཤིང་ཁྱད་པར་དམ་ཚིག་རྡོ་རྗེ་གཤིན་རྗེ་་་་་་
གཤེད་དུ་བྱིན་གྱིས་བརླབས་པའི་སྐུ་ལ་གུར་ཞལ་བེར་གསུམ་དང་ཨེ་ཀ་ཙ་ཊིའི་་་་
རྣམ་པ་ཅན་གྱི་ལྷ་མོ་བསྟིམས་ནས་གཉིས་སུ་མེད་པར་དབང་བསྐུར་མཛད་དོ། །
དེ་ནས་མཚོ་རྒྱལ་ཞལ་ནས། རིང་ནས་བསྐྱངས་ཤིང་འགྲོགས་པའི་རྡོ་རྗེའི་བུ། །
ལོག་པའི་སེམས་ཅན་གངས་ཅན་བོད་ཡུལ་སོགས། །གདུལ་དཀའ་ཀུན་འདུལ་
དམ་བཅའི་འབྲས་སྟོན་ཅིག །ཇི་ལྟར་འགྲོ་བ་ཐབས་ཀྱིས་འདུལ་བའི་ཚེ། །བླ་མ་
230



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
ལྷ་ལ་རེ་ལྟོས་ཆེ་བར་གྱིས། །མ་དང་མཁའ་འགྲོ་གཡེལ་མེད་དྲན་བྱོས་དང་། །མི་
བསླུ་ངེས་ཤིང་ལས་ཀུན་འགྲུབ་པར་འགྱུར། །འོན་ཀྱང་དམ་སྲི་བདུད་སྤྲུལ་མི་
དགུ་ཡིས། །རིམ་གྱིས་སྐྱོ་བར་བར་གཅོད་འཚེ་བར་བྱེད། །འདུལ་ཕྱིར་སྐྱེ་བའི་
འཁོར་ལོ་མ་ལུས་པ། །བརྟུལ་ཞུགས་སྤྱོད་པར་རྟག་ཏུ་གནས་པ་དགོས། །བླ་མ་ཡི་
དམ་མཁའ་འགྲོ་མ་ལུས་པ། །རང་དང་སེམས་ཉིད་གཅིག་པའི་ལྟ་བསྒོམ་སྤྱོད། །
སྣང་སྲིད་རིགས་པའི་རྩལ་དུ་ཤེས་པའི་གདེངས། །འབྲལ་མེད་སྐྱོངས་དང་རང་
གཞན་རྣམ་པར་རྒྱལ། །ཞི་མཛེས་དུལ་བ་སྙོམས་པའི་ལས་རྣམས་དང༌། །སྙན་
འཇེབས་བསླུ་བྲིད་སོ་སོར་དབྱེ་བ་དགོས། །བར་སྐབས་བརྟུལ་ཞུགས་འཁོར་ལོས་
དབང་བསྒྱུར་ཚེ། །ཁྱབ་བདལ་སྣ་ཚོགས་ཤུགས་ཆེའི་ལས་བསྒྲུབ་བྱ། །མདོར་ན་
དུས་ཀུན་གཡེལ་མེད་རྟག་སྐྱོབ་ཅིང་། །བརྩེ་བས་ལས་ཀུན་སྒྲུབ་པོ་རྡོ་རྗེའི་སྲས། །
རྡོ་རྗེ་རྣལ་འབྱོར་རྗེ་བཙུན་སྒྲོལ་མ་དང་། །དབྱངས་ཅན་དཔལ་ལྷ་གསང་བ་ཡེ་
ཤེས་སོགས། །རང་དང་གཉིས་མེད་དོན་ལ་ཐ་མི་དད། །ཉམས་དང་རྨི་ལམ་
དངོས་དང་སྤྲུལ་པ་ཡིས། །རྟག་ཏུ་ཁྱོད་ཀྱི་གྲོགས་བྱེད་གཡེལ་མེད་སྐྱོངས། །
གསུངས་ནས་བདེ་སྟོང་ལྷན་སྐྱེས་ཀྱི་ཏིང་འཛིན་སྣ་ཚོགས་པའི་ཡུམ་ལ་སྤྱོད་པར་་་
མཛད་དེ། བྱིན་གྱིས་བརླབས་པ་དང་དམ་ཚིག་རོལ་བ་གྲུབ་ཆེན་སངས་རྒྱས་རྡོ་
རྗེའི་ཞལ་ནས། སྔོན་ནས་རང་སྡུག་དང་བླངས་དམ་བཅས་འབྲས། །མ་རུངས་
མཐའ་འཁོབ་སྐྱེ་འགྲོར་འགྱེད་པའི་ཚེ། །ལྷ་དང་མཁའ་འགྲོས་རྟག་སྐྱོང་གྲོགས་
མཛད་ཅིང་། །གཡེལ་མེད་སྙིང་དབུས་ཛ་ལན་དྷ་རར་རོལ། །དེང་ནས་བཀའ་
བཞིན་སྐྱོན་ཡོན་བགེགས་གྲོགས་ཀུན། །མ་འདྲེས་འབྱེད་ལ་རྨོངས་པའི་དུས་བྱུང་
ཚེ། །དངོས་ཉམས་ཅི་རིགས་སྒོ་ནས་གསལ་སྟོན་ཅིང༌། །བརྟུལ་ཞུགས་ལམ་གྱི་
གྲོགས་མཛད་མཐུ་ཆེན་བསྒྲུབ། །ལྔའམ་བདུན་གཉིས་གསུམ་གྱི་རོལ་བ་ན། །
ཤུགས་ཆེན་སྙོམས་པའི་དོན་ཀུན་ལྷུར་མཛད་ཅིང་། །དྲང་ངེས་གཡས་གཡོན་
231



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྟེན་འབྲེལ་མ་འཕྱུག་པར། །ཇི་བཞིན་གྲོགས་མཛད་སྤྲུལ་པའི་ཁུར་ལེན་བགྱི། །
གསུངས་ནས་འཕགས་པ་དམ་ཚིག་རྡོ་རྗེ་དེ་ཉིད་ཀྱི་ཐུགས་མཁའ་ཁྱབ་རྡོ་རྗེ་ལྟ་བུ་
འོད་གསལ་གཡོ་བ་མེད་པ་ལས་སྣ་ཚོགས་སྤྲུལ་པའི་ཟློས་གར་རྣམ་པར་རོལ་བའི་
ངང་དུ་གནས་པར་གྱུར་ཏོ། །འདི་སྐབས་ལུང་བསྟན་འགའ་ཞིག་འདུག་ཀྱང་
ཆེས་གསང་བའི་ལུང་བསྟན་མཁའ་འགྲོའི་རྒྱས་བཏབ་པས་འགོད་པར་མི་ནུས་སོ།
རྒྱལ་སྲས་འཕྲིན་ལས་འདབ་སྟོང་གཡོ་བའི་ཚལ། །རྩ་གསུམ་ཐུགས་རྗེའི་འོད་
བརྒྱས་ཕྱེ་བ་ན། །འགགས་མེད་སྤྲུལ་པའི་ཐིགས་པ་འབུམ་འཕྲོ་བ། །ས་གསུམ་
འགྲོ་བའི་ཉེར་འཚོའི་ཟིལ་དངར་རྒྱས། །ཞེས་པ་སྟེ། རྣམ་པར་ཐར་བ་རྟ་ལྗང་
དབང་པོ་ལས་རིག་འཛིན་དམ་ཚིག་རྡོ་རྗེ་འམ་སངས་རྒྱས་རྡོ་རྗེའི་སྐབས་ཏེ་་་་
བདུན་པའོ། །
༩. མཇུག་རྩོམ་དང་མཛད་བྱང༌། །
དེ་ལྟར་དུས་གསུམ་རྒྱལ་བ་ཐམས་ཅད་ཀྱི་རབ་དང་ཕུལ་དུ་བསྔགས་ཤིང་་་་
འགྲོ་བ་ཀུན་གྱི་འདྲེན་མཆོག་དམ་པ་སངས་རྒྱས་སྣང་བ་མཐའ་ཡས་མགོན་པོ་་་་
འོད་མི་འགྱུར་བ་འདི་ཉིད་ཀྱིས་མ་ལུས་པའི་ཡིད་ཅན་དྲངས་པར་བྱ་ཕྱིར་སྤྲུལ་་་
པའི་ཆ་ཤས་མ་འགག་པར་བསྒྱུར་བའི་ནང་ཚན་འཕགས་པ་ཕྱག་ན་པདྨ་འདི་་་་་
ཉིད་ཀྱིས་འོ་ཅག་བསིལ་ལྡན་གྱི་ལྗོངས་འདི། འདུལ་བའི་ཆེད་དུ་ཐོག་མར་སྤྲེའུ་
དང་བྲག་སྲིན་གྱིས་སྤྲུལ་པས་འགྲོ་བ་བསྐྱེད། བར་དུ་གཉའ་ཁྲི་བཙན་པོ་སོགས་
རྒྱལ་རྒྱུད་ཡང་དག་པའི་སྣོད་དུ་རུང་བར་མཛད། མཐར་ཆོས་རྒྱལ་སྲོང་བཙན་
དང་ཁྲི་སྲོང་སོགས་རྒྱལ་བློན་པཎ་གྲུབ་ཀྱི་ཟློས་གར་མང་པོས་མདོ་སྔགས་ཀྱི་ཆོས་
སྤེལ་ཞིང་དེང་སང་གི་བར་དུ་བསྟན་འགྲོའི་བདེ་སྐྱིད་རྨད་བྱུང་དམ་པའི་དཔལ་་་
232



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
ལ་འགོད་པར་མཛད་པ་པོ་ནི། གངས་ཅན་གྱི་མགོན་པོ་ཕྱག་ན་པདྨ་ཐམས་ཅད་
མཁྱེན་གཟིགས་ཆེན་པོ་འདི་ཉིད་ཡིན་ལ། དེ་ཉིད་དང་རྣམ་པ་ཐམས་ཅད་དུ་
ཡབ་སྲས་ཚུལ་གྱིས་འཕྲིན་ལས་དགོངས་པ་ཇི་བཞིན་བསྒྲུབ་པའི་བྱེད་པོ་ནག་ཚོ་་་
ལོ་ཙཱ་བ་དེ་ཉིད་ནི། དཀོན་མཆོག་འབངས་ཀྱི་སྐྱེས་རབས་ལས། དེའི་ཚེ་ཁྱོད་ཀྱི་
སྤྲུལ་པ་མཐུ་དང་ལྡན་པ་ཞིག་ཐོང་ལ་ང་གདན་དྲོངས་གསུངས་པ་ལྟར། ཐམས་
ཅད་མཁྱེན་གཟིགས་རང་དང་ངོ་བོ་གཅིག་ལ་ལྡོག་པ་ཐ་དད་པའི་ཚུལ་གྱིས།
ཆོས་རྒྱལ་ཁྲི་སྲོང་ལྡེ་བཙན་གྱིས་པདྨ་ཐོད་འཕྲེང་གདན་འདྲེན་པའི་དུས་སུ་རྔ་མི་་
ཁྲིར་གཞེར་དང་། འབྲོམ་གྱིས་ཇོ་བོ་ཆེན་པོ་གདན་འདྲེན་དུ་མངག་པའི་ནག་ཚོ་
ལོ་ཆེན་ཚུལ་ཁྲིམས་རྒྱལ་བ་དེ་དག་གི་སྐུ་འཕྲེང་རིམ་པར་བརྒྱུད་པ་བརྟུལ་ཞུགས་་
གྲུབ་པའི་གཙོ་བོ་བློ་བཟང་འཇམ་དབྱངས་ཀྱི་བར་དུ་བྱོན་པ་ཐམས་ཅད་ཀྱང་་་་་
འགྲོ་འདྲེན་དམ་པ་རྒྱལ་བསྟན་རིན་པོ་ཆེ་ཕྱོགས་བརྒྱར་སྤེལ་པའི་མཛད་བཟང་་་་
ཕུལ་དུ་བྱུང་བ་ཤ་སྟག་ཡིན་ལ། དེ་དག་གི་རྣམ་ཐར་རྒྱས་པ་ལོགས་སུ་བཀོད་པ་
གོང་སྨོས་ལྟར། སྦས་ཤིང་གབ་པའི་གསང་བའི་རྣམ་ཐར་བདུན་པོ་གསལ་བར་
སྟོན་པ་སྐལ་ལྡན་ཡིད་ཀྱི་པད་ཚལ་བཞད་བྱེད་རྟ་ལྗང་དབང་པོ་འདི་ནི་རི་བོང་་་
སེང་གྲལ་དང་ཝ་སེར་སྟག་བརྫུའི་རྣམ་པར་ཐར་བ་མིན་པར་སྣོད་ལྡན་རྣམས་ལ་་
ཡིད་ཆེས་ཀྱི་དགའ་སྟོན་བསྐྱེད་ཕྱིར་མདོ་ཙམ་བརྗོད་པ་ནི། ཇི་སྐད་དུ། བདེ་
བར་བཤེགས་དང་དེ་སྲས་གྱི། །རྟོགས་པར་བརྗོད་པ་དཔག་བསམ་དབང༌། །
སྐལ་ལྡན་མོས་པའི་རེ་སྐོང་ཕྱིར། །རྣམ་པར་བརྗོད་ལ་སྐལ་ལྡན་གྱུར། །ཞེས་དང་།
རྒྱུད་ལས། ཐེ་ཚོམ་རབ་རིབ་བསལ་བའི་ཕྱིར། །རབ་གསལ་རྟོགས་པའི་སྣང་བ་
བྱིན། །ཞེས་པ་ལྟར། དགའ་བའི་བསམ་པས་ཉེར་བར་བསྒྲུབས་པ་ལེགས་སོ། །
འདིར་སྨྲས་པ། ཐུགས་བསྐྱེད་ཆུ་སྲིན་འབྱུང་གནས་ལས་ཐོན་ཞིང༌། །ཉོན་ཤེས་
ནམ་མཁའི་གླང་བོས་སྒྲིབ་མིན་པར། །ཡོལ་མེད་མཛད་བཟང་རྡུལ་གྱི་ཐིགས་པ་
233



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཡིས། །ཡིད་ཅན་པད་ཚལ་བཞད་བྱེད་སྐྱབས་གྲོལ་ཞབས། །གང་གི་ཐུགས་རྗེའི་
རྡུལ་བརྩེགས་ལས་གྲུབ་ཅིང་། །རྨད་བྱུང་འཕྲིན་ལས་འདོད་དགུའི་ལོ་འདབ་
ཅན། །སྐུ་གསུམ་ཡེ་ཤེས་འབྲས་བུའི་དཔལ་མངའ་བ། །གྲུབ་དབང་དཔག་བསམ་
དབང་པོ་འདི་རྨད་བྱུང་། །ཟླ་ཉིའི་མགྱོགས་འགྲོ་སྒྲ་གཅན་ལམ་དུ་ནི། །མངོན་
པར་བཅིངས་པའི་སྟོང་ཉིད་སྨིན་ལེགས་མར། །འཁྱུད་པའི་རྩེད་དགའ་ཁོང་ནས་
རྒོད་བཞིན་དུ། །སྒྱུ་འཕྲུལ་རྩལ་གྱི་སྤྲོ་བསྡུ་ཅི་ཡང་འཆར། །བཅོས་མའི་ངང་ཚུལ་
ཙམ་ལ་གྲུབ་ཆེན་དུ། །རློམ་པ་དྲག་ཆར་སེང་སྐད་སྒྲོག་མིན་པར། །ཐུབ་བསྟན་ཀེ་
ལ་ཤ་དབུས་རིམ་གཉིས་ཀྱི། །རྩལ་གསུམ་རྣམ་པར་རྫོགས་པའི་གདོང་ལྔའི་རྩལ། །
བཟང་བརྫུ་འུག་པའི་ཐན་སྐད་སྒྲོགས་མིན་པས། །ཡང་དག་གཏམ་གྱི་རྟོགས་
བརྗོད་ཀ་ལ་པིང༌། །བླུན་རྨོངས་གོས་སེར་ཅན་ལ་མི་འཇེབས་ཀྱང་། །དཔྱོད་ལྡན་
ཀོ་ཀི་ལ་ཡི་ཚོགས་ལ་འཇེབས། །རིམ་གཉིས་ལང་ཚོའི་ལྗོན་པ་ཕྲ་ལྡེམ་ཅན། །
མཛད་བཟང་སྨིན་མའི་འཁྲི་ཤིང་རབ་གཡོ་བ། །ཟུང་འཇུག་མཆུ་སྒྲོས་དམར་
མདངས་རོ་བདའ་བར། །སྐལ་ལྡན་ཡིད་ཀྱི་ཤིང་རྟ་ལན་བརྒྱར་རྒྱུག །ཉེར་
བསགས་རྣམ་དཀར་འོ་མཚོ་རབ་འཁྱིལ་བ། །རྣམ་དཀར་སེམས་བསྐྱེད་འཕྲུལ་
གྱིས་བསྲིབ་པ་ལས། །ཚོགས་གཉིས་རྫོགས་པའི་རྩི་བཅུད་ཡེ་ཤེས་མར། །མ་ལུས་
ཡིད་ཅན་ཀུན་གྱི་གསོས་གྱུར་ཅིག །སྙིང་སྟོབས་ཤེས་རབ་གཞུང་ལུགས་ཐོ་བ་
ཡིས། །འགྲོ་བའི་མ་རིག་ལྕགས་སྒོང་ཉེར་བརྡོལ་ནས། །གང་འཚམས་མདོ་སྔགས་
ཐབས་ཤེས་གནད་བྱིན་པས། །རྣམ་མཁྱེན་མཁའ་ལ་ཅི་དགར་འཕུར་བར་ཤོག །
འཇམ་མགོན་བླ་མའི་ལུགས་བཟང་གསེར་འཁོར་ཆེས། །ཡངས་པའི་གསེར་ལྡན་
ཁྱོན་ལ་དབང་བསྒྱུར་བ། །རྣམ་དག་རིང་ལུགས་དྲི་མེད་འོད་པོ་ཆེ། །ལྷུན་པོའི་
མཆེད་ཟླར་གཡོ་མེད་གནས་གྱུར་ཅིག །རྩ་གསུམ་ཡེ་ཤེས་ཚངས་པ་སྔོ་བསངས་
སྒོ། །ཕྱེ་ནས་ཕུན་ཚོགས་རྨད་བྱུང་སེངྒེའི་ཁྲིར། །དབང་བསྒྱུར་སྨོན་ལམ་འགྲུབ་
234



འགྲོ་མགོན་བསྟན་པ་རབ་རྒྱས་ཀྱི་གསང་བའི་རྣམ་ཐར་རྟ་ལྗང་དབང་པོ།
པའི་དབང་ཐང་གིས། །ནོར་འཛིན་ཐ་གྲུ་ཀུན་ཏུ་ཁྱབ་གྱུར་ཅིག །བདེ་སྐྱིད་
དཔལ་གྱི་རྒྱ་མཚོར་རྟག་གནས་ཤིང་། །རིང་བོར་འཚོ་བའི་ཉ་ལྕིབས་ཁོག་ཡངས་
བོར། །བརྒྱ་ཕྲག་སྲོག་གི་རྡོ་རྗེ་མུཀྟིཀ །ཆེར་སྤུངས་ཡིད་བཞིན་སྲད་བུར་རྒྱུ་བར་
ཤོག །སྤྱི་དང་ཁྱད་པར་བསིལ་ལྡན་ལྗོངས་འདི་རུ། །བརྟན་གཡོ་དགེ་མཚན་
དཔལ་ཀུན་རབ་རྒྱས་ཤིང་། །མི་མཐུན་མུན་སྟུག་མ་ལུས་རབ་སངས་ནས། །
བཀྲ་ཤིས་རྫོགས་ལྡན་འོད་སྟོང་འབར་གྱུར་ཅིག །རྩ་གསུམ་དམ་པའི་ཐུགས་རྗེའི་
གཟི་འོད་དང༌། །རྣལ་འབྱོར་ལྷག་བསམ་གྲུ་ཆར་འཇོ་བའི་འབྲས། །སྨོན་ཚིག་
པདྨོའི་ཚལ་ཀུན་རབ་བཞད་ནས། །ཕན་བདེའི་ཟིལ་དངར་སྒོ་བརྒྱ་འབྱེད་གྱུར་
ཅིག ། །
ཅེས་འགྲོ་འདྲེན་དམ་པ་སྤྲུལ་པའི་སྐུ་མཆོག་གྲུབ་དབང་དམ་པའི་རྟོགས་པ་བརྗོད་པ་་་
རྟ་ལྗང་དབང་པོ་འདི་ནི་རིང་མོ་ནས་བུ་སློབ་མང་པོས་སྔ་ཕྱིར་ཉེར་རིང་མང་པོས་ཡང་ཡང་་
བསྐུལ་ཞིང༌། ཁྱད་པར་དབང་ཆེན་གྲུབ་ཆེན་སློབ་དཔོན་བློ་བཟང་རྣམ་རྒྱལ། གིང་ཆེན་
ཚངས་པའི་སྐུ་ཁོང་གི་སྲས་ངག་དབང་ཀུན་བཟང་། དྲུང་ཡིག་ཕུན་ཚོགས་སོགས་ཀྱིས་ཡང་
ཡང་ནན་གྱིས་བསྐུལ་བ་ལ་བརྟེན། གྲུབ་པའི་དབང་ཕྱུག་བློ་བཟང་བསྟན་པ་རབ་རྒྱས་ཀྱི་
གསུང་མགུར་སོགས་ལ་གཞིར་བྱས། རང་ཉིད་ཀྱིས་དཔྱད་འོས་རྣམས་ལེགས་པར་དཔྱད་
ཅིང་གསལ་ཞིང་རྒྱས་པ་ཙམ་དུ་བྱས་ཏེ་སྐྱེས་བར་དག་པའི་སྨོན་ལམ་ཅུང་ཟད་ལ་བརྟེན། ལྷ་
དང་མཁའ་འགྲོས་བོང་བ་གསེར་གཟིགས་ཀྱི་ཚུལ་དུ་རྗེས་སུ་བཟུང་ཞིང་། དམ་པ་དེ་རྣམས་
དང་ལས་སྨོན་གྱིས་འབྲེལ་བའི་ཤུགས་ཟབ་མོ་དམ་པའམ་གོང་གི་གསེར་སྒྲོམ་གྱི་ལུང་གི་ནང་
དུ་སྐྱེ་འཕྲེང་ལྔ་བར་ཁས་འཆེ་བའི་རོང་སྨྱོན་མི་སྐྱོད་རྡོ་རྗེའམ་སངས་རྒྱས་རྡོ་རྗེར་འབོད་་་་་་
པས། དུས་ཀྱི་ཕོ་ཉའི་ལོ། ཚ་གདུང་ཅན་གྱི་དུས། ཆུ་སྟོད་ཅན་གྱི་ཟླ་བའི་རྒྱལ་བ་དང་པོ།
གཟའ་གསལ་ལྡན། སྐར་མ་མེ་ལ་སྐྱེས། འཕྲོད་གཡོ་བ། སྤར་ཁ་ལི། རྨེ་བ་དགུ་མེ་ལོང་།
དབྱངས་ཨཱི གསལ་བྱེད་གཾ བྱེད་པ་ཏིལ་རྡུང་། དབྱར་རྔའི་དུས་ཚོད་སོགས་གྱི་དུས་ཚེས་
དགེ་བར་རང་གི་སྒྲུབ་གནས་ཆོས་སྡེ་ཆེན་པོ་ཀཱ་ལ་རིའི་གཟིམ་ཆུང་བཀྲ་ཤིས་རྟགས་འཁྱིལ་་་
235



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དུ་སྦྱར་བའི་ཡི་གེ་པ་ནི་དགེ་སློང་ངག་དབང་དཔལ་ལྡན་གྱིས་བགྱིས་པ་ཏིཥྛཛ་ཡནྟུ།
སྨྲས་པ། ཟབ་རྒྱས་གཞུང་ལུགས་རྒྱ་མཚོའི་དགོངས་དོན་ལ། །མི་འཇིགས་སྤོབས་པ་
བརྙེས་པའི་དགེ་བའི་བཤེས། །སྐུ་གཤེགས་བློ་བཟང་དོན་གྲུབ་ཅེས་བྱ་བའི། །ཐུགས་བསྐྱེད་
དངོས་འབྱོར་ནམ་མཁའ་མཛོད་སྤྲོས་ནས། །མཐུ་སྟོབས་དབང་ཕྱུག་བསྟན་པ་རབ་རྒྱས་ཀྱི། །
རྣམ་ཐར་རྟ་ལྗང་དབང་པོའི་པར་གྱི་འཕྲུལ། །ཡངས་པོའི་སྒོ་འཕར་འདི་ཕྱེས་དགེ་ཚོགས་ཀྱི།།
རླབས་ཆེན་འོད་སྟོང་སྣང་བ་འབར་བའི་གཟིས། །དགོངས་བཞེད་པདྨོའི་དགའ་ཚལ་རབ་
རྒྱས་ནས། །གྲུ་འཛིན་དབང་པོ་རོང་ཆེན་ཆོས་རྗེའི་ཐུགས། །དགྱེས་བྱེད་མཆོད་ཚོགས་ཕྲེང་
བ་སྐྱེ་བའི་རབས། །བསྟར་བའི་སྲས་ཀྱི་ཐུ་བོར་རྗེས་འཛིན་ཤོག །རྣམ་ཐར་འདི་ལ་མ་ཕྱི་
བྲིས་མ་གཉིས་ཙམ་འབྱོར་ཀྱང་། ཧ་ཅང་དག་པོ་རང་མིན་སྟབས། ཐེ་ཚོམ་གྱི་རིགས་མང་
ཡང་རྨོངས་བློས་བསབ་བཅོས་མ་ཕོད་པར་རང་སོར་བཞག་ཡོད་ལ། ཕྱིས་སུ་མ་ཕྱི་དག་པོ་རེ་
ལྡན་ཚེ་བཏང་སྙོམས་མི་བྱ་བར་དག་བཅོས་མཛད་པར་ཞུ། །
236



༄༅།།མཁས་གྲུབ་ཡོངས་ཀྱི་འཁོར་ལོས་བསྒྱུར་བ་
རོང་པོ་ལྗགས་ནག་པའི་རྟོགས་བརྗོད་ཡིད་
འཕྲོག་ཨུཏྤལའི་དོ་ཤལ་བློ་ལྡན་སྒེག་མོའི་
མགུལ་རྒྱན་ཞེས་བྱ་བ་བཞུགས།
དཀོན་མཆོག་ཆོས་འཕེལ་གྱིས་མཛད།



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད། །
བ
༄༅།།བགྲང་ཡས་བསྐལ་པ་ཐོག་མའི་དོ་ར་ཡངས་པར་བཏབ་པའི་ཐུགས་་་
བསྐྱེད་ས་བོན་གྲུང་པོ་ཚོགས་གཉིས་དཔྱིད་ཀྱི་དཔལ་མོ་ཡིས། །ཉེ་བར་བསྐྱངས་
ལས་ལེགས་འཁྲུངས་བཅུ་གཉིས་མཛད་བཟང་ཡལ་གའི་ཁོ་ལག་ཆེར་བརྟས་་་་་་
སྤངས་རྟོགས་ཕུན་ཚོགས་འབྲས་བུའི་ཁུར་གྱིས་དུད། །ནམ་ཡང་ཆད་མེད་འཕྲིན་
ལས་གྲིབ་བསིལ་སྣུམ་ལྡན་ཡིད་ཅན་ཀུན་ལ་ཕན་བདེའི་དངོས་པོ་ཟད་མི་ཤེས་པ་་
འཇོ་བའི་དཔྱིད། །ལྷར་བཅས་རྣམ་འདྲེན་དོན་ཀུན་གྲུབ་དང་དབྱེར་མེད་བླ་མ་
ཡོངས་འདུའི་དབང་པོས་སྲིད་འདིར་དགེ་ལེགས་གཡོ་བ་མེད་གྱུར་ཅིག །སྲིད་
ཞིའི་ངོ་མཚར་མཚར་སྡུག་གཅིག་ཏུ་རབ་རྫོགས་ཡིད་འཕྲོག་འཇོ་སྒེག་ཉམས་་་་་་
བརྒྱས་ཡོངས་དྲེགས་སངས་རྒྱས་ཀུན་གྱི་ཡེ་ཤེས་གཅིག་གྱུར་སྐུ། །སྙན་འགྱུར་
གསུང་དབྱངས་དབྱངས་བདུན་རྫོགས་པའི་རྒྱུད་ལས་མ་ལུས་རྒྱལ་བའི་ཐུགས་ཀྱི་་
གསང་མཛོད་ཟབ་མོ་སྟོང་པའི་དེ་ཉིད་འཇིགས་མེད་སྒྲོགས། །བདེན་གཉིས་ཤེས་
བྱ་བྱ་ལམ་ཕ་མཐའ་འཆིང་བ་ལྷུར་ལེན་ཟབ་གསལ་གཉིས་མེད་བདེ་ཆེན་དགུ་་་་་
ཚིགས་ཞགས་པས་འཁྱུད་པའི་ཐུགས་མངའ་བ། །རབ་འབྱམས་ཐུབ་ཀུན་ཀུན་
ནས་སྐྱེད་མཛད་ཡབ་གཅིག་འཇམ་དཔལ་རྡོ་རྗེ་རྣོན་པོར་འདུད་དོ་དེང་འདིར་་་་་
སྨྲ་བ་ངག་གི་གཏེར་གྲོལ་མཛོད། །རབ་དཀར་ཤེལ་གྱི་ལྕུག་ཕྲན་གཞོན་ནུ་ལ་འཁུ་
ལྡེམ་ཀྱོག་འགྱིང་བས་སྒེག་ལྡན་གནམ་སྔོན་ཞུན་མའི་དཔལ་འཛིན་གཙུག་སྐྱེས་་་་་
ཐོར་ཅོག་གཡོན་དུ་འཕྱང་། །ཡིད་འོང་ཟླ་རྒྱས་དཔེར་འོས་བཞིན་ལ་ཨུཏྤལ་སྔོན་
པོའི་སྤྱན་དཀྱུས་ཡོན་པོར་ལེགས་འཁྱུག་ནོར་བུའི་གདུབ་སིལ་སྒྲ་ལྡན་ད་ཤའི་་་་་་
སོར་མོའི་འཕྲུལ། །བསྒྱུར་པས་རབ་བསྐུལ་བི་རཱུར་འཕང་འགྲོའི་རྒྱུད་དང་ལྷན་
ཅིག་གཙུག་ལག་བྱེ་བའི་དགོངས་དོན་གླུར་ལེན་མཛེས་སྡུག་རྒྱ་མཚོའི་དཔལ་གྱིས་
སྙེམས་ལྡན་པའི། །དད་པའི་ཤིང་རྟའི་ན་ཆུང་ཙིཏྟའི་གུར་ཁང་དབུས་སུ་མངོན་
239



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དགའི་གར་གྱིས་རོལ་ལ་སྙན་ཚིག་འབུམ་སྡེའི་རྒྱུད་དམངས་སྨྲེང་བའི་སྤོབས་པ་
སྩོལ། །བདེན་གཉིས་དབྱེར་མེད་ལྟེ་བ་ལས་ཐོན་གཞོམ་བྲལ་གསང་བ་གསུམ་གྱི་
ཡེ་ཤེས་འཛམྦུ་ན་དའི་རྩིབས་སྟོང་རབ་རྫོགས་དམིགས་མེད་སྙིང་རྗེའི་མུ་ཁྱུད་་་་་་
ཅན། །ཇི་ལྟ་ཇི་སྙེད་ཤེས་བྱའི་རང་བཞིན་ཀུན་ནས་ཡངས་པའི་ཕ་མཐའ་འཇལ་
བའི་བློ་གྲོས་རིན་ཆེན་སྣ་བདུན་སྔོན་འགྲོ་འཆད་རྩོད་རྩོམ་པའི་དཔུང་གི་ཚོགས། །
ཡན་ལག་རྣམ་བཞིའི་དྲེགས་ལྡན་དྲང་སྲོང་འཁྲུལ་བར་འཕྱན་པའི་ཉེས་བཤད་་་་
རལ་བའི་དོ་ཀེར་ས་ལ་བརྙིལ་ནས་ཐུབ་བསྟན་ལྷ་ཡུལ་འདོད་དགུར་དབང་་་་་་་
བསྒྱུར་པའི། །ཁམས་གསུམ་ཆོས་ཀྱི་རྒྱལ་པོ་ཀུན་མཁྱེན་ཙོང་ཁ་པ་ཡི་ཞབས་སྐྱེས་
ཀེ་ཏ་ཀ་ཡི་མེ་ཏོག་ཡིད་མཚོར་ཞུགས་ལ་ཀུན་རྨོངས་རྙོག་པ་གྲུངས་པར་མཛོད། །
དཔག་ཡས་རྡོ་རྗེས་གསུམ་གྱི་རང་བཞིན་རིན་ཆེན་སྙིང་པོའི་ཁམས་ལས་ལེགས་་་་
གྲུབ་ཟུང་འཇུག་འགོག་པ་མེད་པའི་སྒྱུ་འཕྲུལ་སྟོང་གི་རོལ་རྩེད་ཀྱིས། །རབ་
འབྱམས་བརྟན་གཡོ་ཀུན་ཁྱབ་དགེ་བའི་འཕྲིན་ལས་འོད་ཡངས་རླབས་ཀྱིས་ཉེར་་
འཁྱུད་མཁས་བཙུན་བཟང་པོའི་ཀ་ཏཱུར་ཡི་ཐིགས་ཕྲེང་འབུམ་འཛགས་པས། །
འདུན་ལྡན་དད་པའི་སྟེང་འཐུང་དཀར་པོ་བཞད་དང་ཆབས་ཅིག་ཀུན་དགའ་་་་
གསར་པའི་དཔལ་ཡོན་སྟེར་མཛད་ཟླ་བའི་འཇིག་རྟེན་ཡོངས་སུ་རྫོགས་པ་ཅན། །
རྒྱལ་ཀུན་སྤྱི་གཟུགས་མཚན་ལྡན་བླ་མ་མཆོག་དེར་དད་པའི་སྤུ་ལོང་གཡོ་བའི་་་་་
ཤུགས་ཀྱིས་ཐལ་སྦྱར་སྙིམ་པའི་མེ་ཏོག་བདེ་ཆེན་འཁོར་ལོར་འཛུམ། །མགོན་
ཁྱོད་དཀྱིལ་འཁོར་འཁོར་ལོ་བྱེ་བའི་ཚོགས། །སྤྲོ་ཞིང་སྡུད་པའི་རོལ་པ་བརྒྱུས་
རྩེན་པའི། །བྱང་ཆུབ་རྡོ་རྗེ་སྙིགས་མའི་མགོན་པོ་རུ། །བཤེས་གཉེན་རྣམ་པར་
རོལ་པས་གཞན་དུ་ཅི། །གང་དེའི་སྐུ་གསུམ་མི་ཟད་གསང་བ་རྒྱན་གྱི་འཁོར་ལོའི་
གན་མཛོད་ཚད། །གཟུང་བར་མི་དཔྱོད་ཆུ་མཐོངས་ཡངས་པར་འཕགས་ཆེན་
འདབ་ཆགས་སེངྒེ་རྣམས། །བློ་གྲོས་གཤོག་རླབས་བསྐྱོད་པས་བསྐལ་བརྒྱར་
） 1()



གྲོ
ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད།
བགྲོད་ཀྱང་ཕ་མཐའ་གཏུགས་མིན་ན། །ཚུར་མཐོང་བུས་པ་རྣམ་དཔྱོད་ལུས་
འདེགས་རྩལ་ཞན་བདག་ལྟས་ག་ལ་དཔོག །དེ་ལྟ་ནའང་ཁྱབ་བདག་རྡོ་རྗེ་སློབ་
དཔོན་གྱི། །འགྱུར་མེད་བཀའ་ལུང་དབྱར་སྐྱེས་དུནྡྷ་བྷི །གདངས་སྙན་འཁྲོལ་
བས་བདག་བློའི་མཱ་ཡུ་ར། །ཚུལ་འདིར་ཞུགས་པའི་སྒོ་གདུགས་སྐོར་བ་རུ། །
དབང་མེད་བསྐུལ་ཞིང་ཐེག་མཆོག་དམ་པའི་མགོན། །བསྔགས་པའི་བསོད་
ནམས་ཕུང་པོ་ཀུན་མཁྱེན་གྱི། །ཡེ་ཤེས་སྲང་གིས་གཞལ་བར་ནུས་མིན་ཞེས། །
མདོ་རྒྱུད་ལུང་གི་ལྕགས་ཀྱུས་ཡིད་རབ་དྲངས། །དེ་ཕྱིར་སྙན་ཚིག་དར་གྱི་སྲད་པུ་
ལ། །བསྟར་བའི་རྟོགས་བརྗོད་ཡིད་འཕྲོག་ཨུཏྤ་ལའི། །དོ་ཤལ་རབ་མཛེས་བློ་
ལྡན་སྒེག་མོ་ཡི། །མགུལ་བའི་རྒྱན་དུ་དེ་རིང་ཁོ་བོས་སྦྱིན། །འཇམ་དཔལ་སྙིང་
པོའི་ལུང་རྟོགས་བསྟན་པའི་གཉེན། །མཁས་གྲུབ་གཉིས་ལྡན་རོང་ཆེན་ལྗགས་
ནག་ཅན། །མ་སྨད་གྲགས་པ་ཡངས་པའི་སྤྲིང་ཡིག་གིས། །འོག་མིན་གནས་ཀྱང་
ཅ་ཅོར་འགོད་པ་པོ། །གང་དེས་མི་ཡི་སྐྱེ་སྲིད་འཛིན་པའི་གནས། །མཐའ་དག་མ་
ཚང་མེད་པའི་དགེ་བཅུ་ཡིས། །སུམ་རྩེན་ཡུལ་གྱི་དགེ་ལེགས་ཕམ་བྱེད་པ། །མདོ་
སྨད་ནོར་འཛིན་ཐིག་ལེ་བཞག་ཤོད་ཅེས། །འདོད་པའི་ཡོན་ཏན་རྣམ་ལྔའི་
དགའ་སྟོན་ལ། །སྤྱོད་པ་རྒྱུད་ལྔའི་ནང་ཚན་གྱུར་པ་དེར། །གཟིགས་པ་རྣམ་ལྔའི་
དགེ་ལེགས་མཚན་མ་ཡི། །སྐྱེ་བ་ལྔ་པའི་དབྱངས་སྙན་དང་པོ་བསྒྲགས། །
བཟང་བཟང་ཡ་རབས་རིགས་རྒྱུད་མཱ་ལ་ཡར། །ཡང་ཡང་གོམས་པའི་དམ་
པའི་རང་རྟགས་ཀྱི། ་མང་མང་ཡོན་ཏན་དྲི་བསུང་རབ་འཕྲོ་བའི། །མཛེས་
མཛེས་སྐྱེས་མཆོག་ཧ་རི་ཙནྡན་འཁྲུངས། །མདོག་ནག་ལྗགས་ཡངས་དབུས་སུ་ཨཱཿ
ཡིག་དང་། །དྭངས་གསལ་ཡི་གེ་ཧཱུཾ་ཧཱིས་ཐུགས་ཀ་མཚན། །ཕྱག་ཞབས་མཐིལ་ལ་
རྩིབས་བརྒྱད་འཁོར་ལོ་སོགས། །བཀྲ་ཤིས་རི་མོ་རྒྱན་གྱིས་ཀུན་ནས་སྤུད། །མིག་
དང་ཡིད་ལ་ཡ་མཚན་འབུམ་སྦྱིན་པའི། །རྒྱལ་སྲས་གཞོན་ནུ་ཀུན་ཕན་དབང་པོ་
241



སྒྲ
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དེ། །གངས་ཅན་ལེགས་བྱས་ཤར་རིའི་ཅོད་པན་རྩེར། །འཕགས་ཚེ་རྒྱལ་ཀུན་
དགྱེས་པའི་ཀུནྡ་རྒོད། ། །
དེ་ནས་ཕྲལ་སྦྱར་ཀློག་ལ་ཞིབ་སྦྱངས་ཏེ། །ཡི་དམ་དུ་མའི་སྒོམ་བཟླས་
མཆོད་གཏོར་དང་། །ཁྱད་པར་གསང་བའི་བདག་པོ་ཨཱ་ཙརྱའི། །བསྙེན་སྒྲུབ་
ལས་ལ་འབད་པས་དགྱེས་ཞལ་བསྟན། །འཇིག་རྟེན་དབང་ཕྱུག་སྒྲུབ་བཞེད་མ་
གྲུབ་ཀྱང༌། །མི་མངོན་གདུང་བའི་ཤུགས་ཀྱིས་སྙིང་པོ་བགྲངས། །འབབ་ཆུར་
ལྷུང་བ་གྱེན་དུ་ཁྱེར་བ་སོགས། །ཀུན་ལ་ཡ་མཚན་མིག་འཕྲུལ་ཅི་ཡང་བསྟན། །
ཕྱོགས་དེར་རིས་མེད་གྲུབ་མཐའ་སྣ་ཚོགས་ཀྱིས། །ཁྱད་པར་
བདག( དག) ཀྱང་འཇམ་མགོན་བསྟན་བཟང་གི །དར་ཆེན་ཕྱོགས་མཐར་སྐྱོང་
བའི་ལེགས་སྨོན་ཤུགས། །དུས་སུ་བདོ་བས་འོད་གསལ་རྨི་ལམ་དུ། །པད་དཀར་
འཛིན་དང་རྒྱལ་ཡུམ་སྒྲོལ་མ་ཡིས། །འཇམ་དབྱངས་བཤེས་གཉེན་རོལ་པའི་
ཞབས་གཏུགས་ནས། །མདོ་སྔགས་ཆོས་ལ་ཐོས་བསམ་ལྷུར་མཛད་ཕྱིར། །བོད་
ཡུལ་ལྗོངས་ཀྱི་བཛྲ་ཨཱ་ས་ནར། །མྱུར་དུ་ཕེབས་པར་བསྐུལ་ཀྱང་ཡབ་ཀྱི་བཀས། །
ཕ་གཞིས་ཁྱིམ་ཐབ་བདག་གིར་བྱེད་དགོས་ཞེས། །འདའ་དཀའི་ཐ་ཚིག་སྒྲོག་གི་
རྒྱུར་བཅིངས་ཀྱང་། །ཐབས་མཁས་སྙིང་སྟོབས་ཤཀྟིས་དུམ་བུར་བཅད། །རྟག་
གུས་སྦྱོར་བའི་བརྟུན་ལྡན་གདོས་པ་ཡིས། །བསྐྱོད་པའི་གང་ཐུགས་ཆུ་ཡི་ཤིང་རྟ་
ཆེ། །མཐུན་རྐྱེན་མ་མོས་འཕེལ་གྱིས་རབ་བསྐུལ་བས། །དབུས་འགྱུར་ན་ཀྲའི་
གྲོང་དུ་བདེ་བར་ཕྱིན། །དགའ་བ་བཞི་ལྡན་འཕྲུལ་སྣང་གནྡྷོ་ལར། །རང་བྱོན་ལྔ་
ལྡན་འཕགས་པའི་ཞབས་དྲུང་དུ། །སྙན་འཇེབས་དྲུག་ལྡན་དབྱངས་ཀྱིས་གསོལ་
འདེབས་དང་། །ཡན་ལག་བདུན་ལྡན་ཕྱག་མཆོད་ཕུལ་བའི་ཚེ། །རེ་ཞིག་བྱང་
ཕྱོགས་ཡིབ་ལ་མི་རིང་བར། །གཙང་དུ་བྱོན་དང་བཞེད་དོན་འགྲུབ་གསུངས་
པས། །རིངས་པར་འཕན་ཡུལ་བཀའ་གདམས་གོང་མ་ཡི། །སྐུ་གདུང་མཆོད་རྟེན་
242



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད།
རྣམས་ལ་ཞབས་སྐོར་མཛད། །དེ་ནས་གཙང་དུ་ཞབས་ཟུང་རབ་བསྐྱོད་པས། །
རིང་ནས་ལྷན་ཅིག་ཐུགས་བསྐྱེད་ལུ་གུ་རྒྱུད། །ཅིར་ཡང་སྦྲེལ་བའི་ཡབ་གཅིག་བློ་
བཟང་གྲགས། །གང་གི་རིགས་ཀྱི་ཅོད་པན་ཁྱུང་ལྷས་པ། །ཟུང་གི་ཞལ་བཟང་
འདྲེན་བྱེད་དཔྱིད་དུ་སྨིན། །རིན་ཆེན་མཎྜལ་བཟང་པོས་ཐོག་དྲངས་ཏེ། །སྟོང་
འཁུན་མཛངས་མའི་འཕྲུལ་གྱིས་རབ་བསྐྲུན་པའི། །དམར་སེར་དར་ཡུག་དཀྵི་ཎ་
ཝ་རཱི། །ཕུལ་ནས་འཇམ་དབྱངས་བྱིན་རླབས་ཞུས་པའི་ཚེ། །མ་གཡེལ་ཐོས་
བསམ་ཚུལ་བཞིན་མཛོད་ཅིག་དང་། །ཕུན་ཚོགས་རྟེན་འབྲེལ་ལེགས་པར་བཟང་
ངོ་སོགས། །འབྱུང་འགྱུར་གནས་ཚུལ་སྒྲིབ་མེད་མངོན་སུམ་དུ། །གཟིགས་པའི་
ལུང་བསྟན་ཐུགས་ཀྱི་ཟེའུ་འབྲུར་བླུགས། །རིག་འཛིན་གྲུབ་དབང་གཞོན་ནུ་
བསོད་ནམས་ལ། །དངོས་འབྱོར་བདོག་པའི་རྟེན་བཅས་མཇལ་བའི་ཚེ། །སྐྱེ་བའི་
སྒྱུ་འཕྲུལ་སྟོན་པའི་རང་ཡུལ་དུ། །ཆོས་ཀྱི་རྒྱལ་མཚན་སྒྲེང་བར་བྱེད་དོ་གསུངས། །
སྒྱུ་འཕྲུལ་དྲ་བས་གཙོས་པའི་རྒྱུད་སྡེ་བཞིའི། །སྨིན་བྱེད་རྣམ་དག་དབང་བཞིའི་
ལམ་གསུམ་རྒྱུན། །ལོག་བཤད་རི་ཥིའི་ཁ་ཡི་ངན་སྐྱུགས་དང་། །འགལ་འཁྲུལ་དྲྭ་
མོ་ད་རའི་བགྲོད་བྱེད་དྲིས། །ཡོངས་དབེན་བྱིན་རླབས་ལྷུ་ཕྲེང་འཛུམ་པ་ཅན། །
སྔགས་འཆང་ཁྱུ་མཆོག་རྒྱལ་མཚན་རལ་ཀློང་ནས། །ཐུགས་གསང་མ་དྲོས་ཀློང་
དུ་ལེགས་འཁྱིལ་བས། །རྒྱལ་ཀུན་གསང་བའི་མཛོད་འཛིན་གཉིས་པར་གྱུར། །
རིགས་གསུམ་ངོ་བོ་ཡབ་གཅིག་ཙོང་ཁ་པར། །རིགས་གསུམ་མགོན་པོའི་རྗེས་
གནང་གསན་པའི་ཚེ། །བྱམས་ཆོས་དབང་པོའི་གྲངས་ལྡན་པུ་སྟི་ཀ །གནང་ནས་
འདི་ལ་ལྷོད་མེད་བརྩོན་ཅིག་གསུངས། །མི་མཉམ་རྣམ་པར་དཔྱོད་པའི་རླུང་
ཞོན་གྱིས། །མི་ཕམ་བླ་མའི་ཞལ་ལུང་ལྷུན་པོའི་སྤོར། །མི་རིང་ཡུད་ཀྱིས་བགྲོད་ཚེ་
ཁེངས་ལྡན་གྱི། །མི་ཤེས་མཆིལ་བའི་སྙེམས་པ་དབྱིངས་སུ་ཡལ། །མངོན་འདོད་
སྟེར་བའི་ཚང་ཚིང་རབ་འཁྲིགས་ཁྱིམ་གྱི་ནང་འཁོད་དེ། །ཚུལ་མིན་ཉེར་སྤྱོད་
243



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བྲང་འགྲོའི་ཚོགས་ཀྱིས་གང་བར་ཡིད་འབྱུང་ཞིང་། །ཞི་བའི་པད་མཚོས་གང་
ཐུགས་ལག་ལྡན་བརྟན་པ་རབ་འཕྲོག་པས། །བློ་བཟང་ཐུབ་དབང་རྡོ་རྗེ་འཆང་
དངོས་སྙན་པའི་གྲགས་འབར་དྲུང་། །གོས་དཀར་ལྕང་ལོ་དོར་དང་ལྷན་ཅིག་ཏུ།།
བསྟན་ལ་རབ་ཏུ་བྱུང་བའི་བརྟུལ་ཞུགས་བསྟེན། །ཐུབ་པའི་གདུང་འཚོབ་གྱུར་
དང་ལྷན་ཅིག་ཏུ། །ལྷར་བཅས་འགྲོ་བའི་ཡོན་གནས་མཆོག་ཏུ་གྲུབ། །ངུར་སྨྲིག་
བླ་གོས་ཚངས་སྤྱོད་ཚུལ་ཁྲིམས་བསྲུང་། ། །རྗེས་ཆགས་ལྷག་བསམ་མཚམས་སྤྲིན་
གསར་པ་དང་། །ལྷོ་ཕྱོགས་རྟག་འགྲོ་རྔུལ་གྱི་ཐིག་ལེའི་དཔལ། །བརྐུས་པར་ངེས་
སྙམ་ཐེ་ཚོམ་དཔྱང་ཐག་འཛིན། །བར་བ་མཚན་ཉིད་མེད་པའི་སཱ་ག་ར། །ཐོས་
བརྩོན་མནྟཱ་ར་ཡིས་བསྲུབས་པ་ལས། །ཤེར་ཕྱིན་དགོངས་དོན་བདུད་རྩིའི་ཀེ་ལ་
ཤ །མཁྱེན་པའི་དཔལ་ལྡན་གང་བློའི་དཔྱིད་དུ་སྨིན། །བསླབ་གསུམ་ལྡན་པའི་
གཉིས་སྐྱེས་གཞོན་ནུ་དེས། །མཆོག་གསུམ་ཐུགས་རྗེ་བསྐུལ་བའི་གསོལ་འདེབས་
སོགས། །སྒོ་གསུམ་རྣམ་དཀར་ལས་ཀྱི་བགྱི་བ་ཡིས། །ཐུན་གསུམ་གཉིད་དང་
བཟའ་བཏུང་གོ་སྐབས་འཕྲོག །དཔལ་གདོང་ལོ་ལ་བརྟན་མཁས་ཀྱི། །ཡོན་ཏན་
ཕུན་སུམ་ཚོགས་པ་ཡི། །ཡབ་རྗེ་བློ་བཟང་གྲགས་པ་སོགས། །དད་པའི་དགེ་
འདུན་ཚོགས་དབུས་སུ། །འགལ་རྐྱེན་ངེས་པ་ལྔ་ཡི་གོ་འབྱེད་སོ་གཉིས་མཐུན་
རྐྱེན་ཕུན་ཚོགས་རྩེ་མོས་རླུང་གིས་གཏོར། །དགག་སྒྲུབ་གནང་བའི་བཅས་
མཚམས་ཐོར་ཅོག་དགུང་ལ་བསྙེགས་པའི་འདུལ་བ་འབུམ་སྡེའི་ཀེ་ལ་ཤ །འཇམ་
མགོན་ཐུགས་རྗེའི་རྟ་ལྗང་གིས་དྲངས་གསོལ་བཞིའི་ལས་ཀྱི་ཉིན་མོའི་འདྲེན་པས་
འཁྱུད་པ་ལས། །སྤོང་བདུན་འཁོར་བཅས་རྣམ་དག་བསླབ་པའི་དག་བྱེད་རྙོག་
བྲལ་གང་ཐུགས་ཤེལ་གྱི་རྭ་བར་འཁྱིལ། །ངེས་པར་འབྱུང་བློའི་ཚུལ་ཁྲིམས་
གསེར་གྱི་རྡུལ། །མཐོར་བརྩེགས་རི་བོ་ཏིང་འཛིན་ཤེས་རབ་ཀྱི། །སྣང་བྱེད་སྟོང་
ཕྲག་བདོ་བའི་དཔུང་བ་ཅན། །ཁྱོད་ཀྱི་ཐུབ་བསྟན་གླིང་བཞི་མཛེས་པའི་རྒྱན། །
244



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད།
ལྷོ་བྲག་གྲུབ་ཆེན་ལས་ཀྱི་རྡོ་རྗེ་ལས། །ལྷག་ལྷ་དུ་མའི་དབང་བསྐུར་རྗེས་གནང་
སོགས། །མདོ་སྔགས་ཟབ་རྒྱས་གདམས་པའི་ཨུ་ད་ཀས། །ཐུགས་ཀྱི་ཡོལ་གོ་
ཡངས་པའི་གོ་སྐབས་སྤངས། །ལྷ་ཆོས་བདུན་ལྡན་བསྟན་པའི་ཆུ་བོའི་མགོ །ལྷ་
གཅིག་འབྲོམ་རྗེའི་གདན་ས་རྭ་སྒྲེང་དུ། །འཇིག་རྟེན་མིག་གྱུར་སྐྱབས་མཆོག་
དཔལ་བཟང་ལས། །རྒྱུད་རྒྱལ་དཔལ་ལྡན་འདུས་པའི་དམར་ཁྲིད་གསན། །ངེས་
གསང་ཆོས་ཚུལ་ཟབ་ཡངས་བ་ཀུ་ལའི། །མཐའ་དྲུག་ཚུལ་བཞིའི་འདབ་བརྒྱ་
འབྱེད་དཀའ་བ། །ཆོས་ཀྱི་རྒྱལ་པོ་ཀ་ཤི་མཛེས་དགའ་མའི། །བློ་བཟང་མཁྱེན་
རབ་འགྲམ་པའི་མ་དཱ་ནས། །ཕྱེ་བའི་གསང་ཆེན་ཐེག་མཆོག་སྦས་དོན་མཛོད། །
དཔྱད་པ་གསུམ་གྱིས་ཞུན་མར་ཕབ་པ་ཡི། །འཁྲུལ་བྲལ་མན་ངག་ཟིལ་མངར་རོ་
བདའ་བའི། །རྨད་བྱུང་རྒྱུད་དོན་གདམས་པའི་མདྷུ་ར། །ཐུགས་གསང་དཔལ་གྱི་
བེའུར་ཡོངས་སིམ་པའི། །གངས་ཆེན་རིག་སྔགས་འཆང་བའི་འཁོར་ལོས་བསྒྱུར། །
ཁྱོད་ཀྱི་ངོ་མཚར་གྲགས་པའི་རི་མོ་ནི། །ཆེད་དུ་བྲིས་པའི་ནམ་མཁའི་འཇའ་ཚོན་
གྱིས། །དམ་པའི་མཚན་སྙན་པི་ཝང་རབ་རྡུང་ཞིང་། །ཆོས་བརྒྱད་གར་གྱིས་རྙེད་
བཀུར་སྡུད་པ་ཡི། །རང་བྱུང་དམ་པ་ཤུ་མོ་སྤང་རྡོལ་རྣམས། །སྨྲ་བཅད་དར་ཟབ་
སྦུབས་སུ་གཉིད་ལ་ཡུར། །ཟབ་ལས་ཆེས་ཟབ་རྡོ་རྗེ་འཆང་དབང་ཐུགས་ཀྱི་ཉིང་
ཁུའི་བཅུད། །གསང་ལས་ཆེས་གསང་མ་དང་མཁའ་འགྲོའི་ཞལ་རླངས་མངར་མོ་
ཅན། །དཀོན་ལས་ཆེས་དཀོན་བདེ་མཆོག་རིམ་པ་ལྔ་པའི་མན་ངག་རྣམས། །
མཁས་ལས་ཆེས་མཁས་ཡབ་རྗེས་གཅེས་ནོར་བུ་ལ་འབོགས་པ་བཞིན། །བརྩེ་
བས་གདམས་ནས་འདི་དོན་སྒོམ་གསུངས་པས། །ཟླ་དྲུག་བསྒོམས་པས་ཉམས་ཀྱི་
རོལ་མཚོ་རུ། །ཡི་དམ་ཆོས་སྐྱོང་དུ་མའི་འཛུམ་ཞལ་གྱི། །དཔག་ཡས་ཟླ་སྣང་
འགོག་མེད་ཅིར་ཡང་ཤར། །མི་ཤིགས་དམ་ཚིག་གིས་བཅུགས་འགོ་བའི་ལྷ། །
གུར་ཞལ་བེང་དང་བཛྲ་ཀུ་མཱ་རིའི། །དབང་དང་བྱིན་རླབས་མན་ངག་མ་ལུས་པ།།
245



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དགེ་ལེགས་དཔལ་བཟང་མཁྱེན་པའི་མཛོད་ལས་བཞེས། །ཀུན་མཁྱེན་བླ་མས་
ཆོས་སྲུང་འགའི། །རྗེས་གནང་བཀའ་བསྒོ་མཛད་པའི་ཚེ། །མཁའ་ལས་མི་རྐང་
གླིང་བུའི་སྒྲ། །ཡུན་རིང་བསྒྲུགས་པ་ཀུན་གྱིས་ཐོས། །རྩ་ཤེས་ལ་སོགས་ཤེས་རབ་
ཕར་ཕྱིན་གཞུང༌། །ལྡེམ་དྲང་གསུང་རབ་དྲང་ངེས་རྣམ་འབྱེད་དང་། །རྣལ་
འབྱོར་གསང་མཐའི་འབྱོར་པ་བསྡུས་པའི་བཅུད། །སྔགས་རིམ་ཆེན་མོ་རིམ་
གཉིས་ཆ་ལག་བཅས། །དྲི་མེད་མདོ་སྔགས་ཟབ་རྒྱས་ཀྱི། །ལེགས་བཤད་ཡིད་
བཞིན་ནོར་བུའི་དཔྱ། །ཁྱོད་བློ་གསེར་གྱི་ཤིང་རྟ་ཆེར། །ཕྱུར་བུར་སྤུངས་པ་འདི་
མཐོང་ཚེ། །མི་ཟད་དཔལ་འབྱོར་ཡོ་ལང་གིས། །དྲེགས་མྱོས་མིག་སྐྱ་རང་གི་ནོར།།
སྲིད་པར་འཆིང་བའི་སྒྱུ་ཐབས་སུ། །རྟོགས་ནས་ལྷུན་པོའི་བྱང་དུ་བྲོས། །ད་ནི་
དབེན་པའི་གནས་སུ་ཐོས་པའི་དོན། །རྒྱུད་ལ་སྦྱར་བའི་སྒྲུབ་པ་བྱེད་དགོངས་ཚེ།།
ཐུབ་དབང་གངས་རིའི་མགོན་པོ་འཇམ་དཔལ་དབྱངས། །རྗེ་བཙུན་སྒྲོལ་མར་
བཅས་པ་མངོན་སུམ་གཟིགས། །སྙིགས་དུས་དམུ་རྒོད་འདུལ་ལ་དབེན་པའི་
གནས། །བསྟེན་པས་མི་ཕན་དེ་བས་བཤེས་གཉེན་དྲུང༌། །དཀའ་གནད་ཟབ་
མོར་ངོམས་མེད་ཞིབ་ཏུ་དཔྱོད། །མན་ངག་ཀུན་ལ་ཐོས་པས་སྒྲོ་འདོགས་ཆོད། །
སྔོན་གྱི་དམ་བཅའ་ཕ་མཐར་མ་ཐོན་པར། །ཉམས་པ་དཔའ་བོའི་སྤྱོད་ཚུལ་མ་
ཡིན་ཞེས། །བསྟན་པའི་བདག་པོ་སྙིང་རྗེའི་དབང་ཕྱུག་ཟུང༌། །མཐུན་པའི་
ཐུགས་ཀྱི་དགོངས་པ་གཅིག་གིས་གསུངས། །རྗེ་ཡིས་ད་དུང་གདམས་པར་ཞུན་
ཐར་ཆོད། །དེ་ནས་གཏེར་ཆེན་འདོན་རྒྱུ་ཡོད་གསུངས་ནས། །འཇམ་པའི་
དབྱངས་དང་སྤྱན་རས་གཟིགས་དབང་གི །རྗེས་གནང་མ་ཞུས་པར་ཡང་བཀའ་
དྲིན་བསྩལ། །ཀུན་འཛིན་ལོ་ལ་ཡེར་བ་ལྷ་རིའི་བྲག །མཇལ་ཚེ་མཁའ་དབྱིངས་
ཏིལ་གྱི་གང་བུ་ལྟར། །ཡོངས་གང་ཕྱག་ན་པདྨོའི་ལྷ་ཚོགས་གཟིགས། །གཙོ་བོའི་
མདུན་ན་དབང་ཆེན་རྟ་མཆོག་དཔལ། །བཞུགས་པས་མཐའ་འཁོབ་ལོག་འདྲེན་
246



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད།
འདུལ་བ་ལ། །ལས་བཞིའི་འཕྲིན་ལས་སྒྲུབ་པའི་ཞལ་བཞེས་མཛད། །འཕགས་
པས་བཅོམ་ལྡན་རྟ་མཆོག་རོལ་པ་ཡི། །དབང་བསྐུར་བྱིན་གྱིས་བརླབས་པའི་
གཟིགས་སྣང་བྱུང༌། །འཇམ་མགོན་བླ་མའི་གྲགས་སྙན་བྱ་མ་རྟས། །རིང་ནས་
བོས་པའི་གུས་ལྡན་སློབ་མའི་ཚོགས། །མཁའ་མེའི་གྲངས་ཀྱིས་གང་གི་ཞབས་
བསྟེན་པས། །བཀའ་བཞིན་སྒྲུབ་པའི་ཐུགས་ཟིན་ཁོ་ན་བྱུང་། །གསང་བའི་
བདག་པོ་མཁན་ཆེན་ཕྱག་རྡོར་པས། །འབྱུང་འགྱུར་གཟིགས་པའི་ལུང་བསྟན་
འདི་སྐད་གསུངས། །སྤྱན་རས་གཟིགས་སྤྲུལ་མཁས་དབང་ལྕེ་ནག་ཁྱོད། །ཟབ་
ཆོས་ཀུན་སླེབས་རང་ལོ་སོ་བརྒྱད་དུས། །རང་ཡུལ་རྒྱལ་རོང་ས་ཆར་བྲག་གི་རི། །
གཅན་གཟན་མཚེ་འདྲ་ནགས་སྤང་ར་ཅོའི་དབྱིབས། །གངས་རྩེ་བྲག་གི་མཐའ་
སྐོར་གུར་མགོན་གྱི། །བླ་རིའི་མདུན་ངོས་འཇམ་དབྱངས་རལ་གྲིའི་ལྟེར། །ས་
སྲུང་གདོང་གི་དབུས་སུ་སྙིང་རྗེའི་ལྷའི། །གྲུབ་པའི་གནས་ཆེན་རིགས་གསུམ་
མགོན་པོ་དང༌། །སྐྱེས་མཆོག་དུ་མས་བྱིན་གྱིས་བརླབས་པ་ཡོད། །དེ་ནི་ཁྱོད་ཀྱི་
འདུལ་བའི་ཞིང་ཁམས་ཏེ། །དབང་གི་ཟླ་གམ་ལུང་པ་ནས། །ཆོས་སྡེ་ཆེན་པོ་
འབྱུང་འགྱུར་གྱི། །ཞུམ་པ་མ་བྱེད་སྤྲོ་བ་བསྐྱེད། །འགྲོ་དོན་རྒྱ་ཆེན་དེ་ན་ཡོད། །
ནག་པོ་ཆེན་པོ་དངོས་སུ་འབྱོན། །མངོན་སྤྱོད་ལས་ལ་ཐོགས་པ་མེད། །སྣ་ཚོགས་
སྐྱེ་བ་བཅུ་གསུམ་གྱིས། །དབང་ཕྱོགས་འགྲོ་བའི་ཁ་ལོ་བསྒྱུར། །བསྟན་པ་རིམ་
གྱིས་དར་ཞིང་རྒྱས། །ཞེས་གསུངས་མཁན་ཆེན་རང་ཉིད་ཀྱི། །ཕྱག་དྲིལ་ལྕགས་
ཀྱི་རྡོ་རྗེ་དང༌། །གསང་བདག་བྲིས་སྐུ་བྱིན་ཅན་གནང༌། །དགའ་བའི་དཔལ་ལྡན་
ཕྱོགས་ལས་རྣམ་པར་རྒྱལ། །རྒྱལ་བའི་གསུང་རབ་ཀླུང་བཞིན་འབབ་པའི་གླིང་། །
གླིང་འདིའི་ཕྱོགས་ཀྱི་ཁོར་ཡུག་ཡངས་པའི་མཐའ། །མཐའ་དག་དགོངས་པ་ཇི་
བཞིན་སྒྲུབ་པ་ལ། །མི་ཞུམ་བླ་མའི་བྲན་དུ་བཀོལ་བའི་ཚུལ། །ཚུལ་ཁྲིམས་རྒྱལ་
བའི་དྲི་མེད་རྣམ་པར་ཐར། །ཐར་འདོད་ཡོངས་ཀྱི་མིག་རྐྱེན་བཟང་པོ་དེ། །དེ་
247



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བཞིན་སླར་ཡང་བསྐྱངས་པར་གོར་མ་ཆག །རྗེ་ཡི་དྲུང་ནས་མདོ་རྒྱུད་ཟབ་
གནད་ལ། །ངོམས་པ་མེད་པའི་སྒྲོ་འདོགས་རབ་བཅད་པས། །ལུང་ཁྲིད་མན་
ངག་ཞལ་ཤེས་མཐའ་དག་ལ། །མི་འཇིགས་དགེ་བའི་སྤོབས་པ་བླ་མེད་བརྙེས། །
རྩེ་མོའི་ཟླ་བར་ཆོས་འཁོར་ལྷ་ས་རུ། །རྩེ་གཅིག་སྨྱུང་གནས་རྒྱུན་ལ་རབ་
གཞོལ་ནས། །བརྩེ་བས་བསྟན་འགྲོར་ཤུགས་དྲག་དམིགས་པའི་ཚེ། །བརྩེ་ཆེན་
མགོན་གྱི་འཛུམ་ཟེར་མངོན་དུ་བསྟན། །རྒྱལ་ཀུན་ཡབ་གཅིག་མཁྱེན་པའི་གཏེར།།
བདུན་ཕྲག་གཅིག་ཏུ་བསྒྲུབ་པའི་ཚེ། །ཞལ་གཟིགས་ལུང་བསྟན་ཐུགས་ཀ་རུ། །
ཐིམ་པའི་གཟིགས་སྣང་བྱུང་བའི་མོད། །རྣམ་འབྱེད་ཤེས་རབ་མིག་སྨན་ཐུར་མ་
ཡིས། །ཐེ་ཚོམ་འཁྲུལ་བའི་སྐྲ་ཤད་འཛགས་པ་ཀུན། །ཡོངས་བསལ་གསུང་རབ་
དགོངས་འགྲེལ་མ་ལུས་པ། །སུག་མཐིལ་ཤིང་ཏོག་ཇི་བཞིན་མངོན་སུམ་གཟིགས།།
འཇམ་དཔལ་ཁྲོས་པ་འཇམ་དཔལ་དུས་དགྲའི་དབང་། །བཤེས་གཉེན་རྣམ་རོལ་
བཤེན་གཉེན་མཚུངས་མེད་རྗེ། །འཇམ་དབྱངས་བླ་མར་འཇམ་དབྱངས་ཀྱིས་
བསྐུལ་བཞིན། །བཤེས་གཉེན་འདི་སོགས་བཤེས་གཉེན་སྣོད་ལྡན་འགའ། །
གཉིས་མེད་བདེ་སྟོང་ཡེ་ཤེས་དཀྱིལ་འཁོར་དུ། །བཅུག་ནས་དཔལ་ལྡན་འཇིགས་
མཛད་རྡོ་རྗེ་ཡི། །སྨིན་བྱེད་དབང་བཞིའི་དགའ་སྟོན་རབ་བཀྱེ་སྟེ། །རྨད་བྱུང་སྐུ་
བཞིའི་ས་བོན་བསྐྲུན་པའི་ཚེ། །འཇམ་མགོན་སྨྲ་བའི་ཟླ་བས་ཞལ་སློབ་མི་ཉུང་
ཕྲེང་བ་ཚར་དུ་དངར་བའི་དབུས། །པ་སངས་ལྟ་བུར་ཁྱད་འཕགས་བདག་ཉིད་
ཆེན་པོ་གང་དེར་མདོ་སྨད་མཐའ་འཁོབ་ཏུ། །བསྟན་པའི་བ་དན་འཛུགས་པའི་
དུས་ལ་བབ་པ་ཤེས་པར་གྱིས་ཞེས་བསྐུལ་ནའང་། །དེ་ལྟའི་རེ་བྲལ་ཚུལ་གྱི་
དགོངས་ཁྲོལ་སྙན་དུ་སྒྲོན་ཀྱང་ལྡོག་མེད་བཀའ་བསྒྱུར་པས། །འཁོར་མང་དབུས་
ནས་བཞེངས་ཏེ་ཕྱག་དང་བཅས། །བཀའ་ལུང་གསུང་བཞིན་བདག་གིས་སྒྲུབ་བོ་
ཞེས། །འཇིགས་མེད་སེངྒེའི་སྒྲ་དབྱངས་བསྒྲགས་པའི་མོད། །མཁས་གྲུབ་གཉིས་
248



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད།
ལྡན་འཁོར་ཚོགས་རྒྱ་མཚོའི་ཚོགས། །ཀུན་གྱི་འཛུལ་ཞལ་དཀྱིལ་འཁོར་མངོན་
བསྟན་ནས། །དྲི་མེད་ཐུགས་དགོངས་གཅིག་གི་ཆུ་རུབ་ཀྱིས། །འཇམ་དབྱངས་བླ་
མའི་ཆོས་ཀྱི་རྒྱལ་ཚབ་ཏུ། །དབང་བསྐུར་བསྟན་པའི་རྒྱལ་སྲིད་རྫོགས་པར་
གཏད། །ཨ་ཧོ་ཚུལ་འདི་དབང་པོའི་ཏོག་གི་དྲུང་། །སྙིང་སྟོབས་ཆེན་པོའི་དམ་
བཅའ་མཛད་པའམ། །ཡང་ན་ཡབ་རྗེའི་དྲུང་ནས་ལྕེ་ནག་པ། །མཐའ་འཁོབ་
འདུལ་བར་ཆས་སྙམ་འཕྱང་མོ་ཉུག །
བོང་བུའི་ལོ་ཡི་མཆུ་ཟླའི་ཚེས་གསུམ་ཉིན། །ཀུན་མཁྱེན་ཆོས་ཀྱི་རྒྱལ་པོའི་
ཞལ་སྔ་ནས། །ཁྱོད་ནི་སྐུ་ཚེ་དུ་མིའི་སྔ་རོལ་ནས། །མཐའ་འཁོབ་དམུ་རྒོད་སེམས་
ཅན་འདུལ་བ་ལ། །ཕུལ་བྱུང་ལེགས་སྨོན་མཆོག་གི་མཐུ་གྲུབ་པས། །མི་ལྡོག་དམ་
བཅའི་ཡ་ལད་རབ་བཞེས་ཏེ། །མདོ་སྨད་ཡུལ་དུ་བཤད་སྒྲུབ་བསྟན་པ་སྤེལ། །ཡི་
དམ་གཅོ་བོ་བདེ་གསང་འཇིགས་གསུམ་དང་། །ཆོས་སྐྱོང་གུར་ཞལ་ལྷ་མོ་ལས་
གཤིན་བསྟེན། །ཕ་རོལ་ནག་ཕྱོགས་གང་གིས་མི་ཚུགས་གསུངས། །ཁྱད་པར་
དཔལ་ལྡན་འགྱུར་མེད་ཀཱ་ལ་རིའི། །གནས་གཞི་ས་དཔྱད་བཀོད་པ་དབྱིབས་
སོགས་དང་། །གཞན་ཕན་མཛད་པ་འཕྲིན་ལས་སྐུ་ཚེའི་ཚད། །གདུལ་བྱ་བསྟན་
པའི་འཕེལ་རྒྱས་ཇི་ལྟར་འགྱུར། །མ་འོངས་ངོ་མཚར་རྨད་བྱུང་བཀོད་པ་རུ། །མ་
ནོར་ཡི་གེའི་ལམ་དུ་སྤེལ་ནས་གནང་། །ལྷ་ཆེན་གུར་དང་དམ་ཅན་ཆོས་ཀྱི་རྒྱལ། །
གཉན་མགོན་སྟོབས་འཕྲོག་ནག་པོ་གདོང་བཞི་པའི། །རྗེས་གནང་བཀའ་བསྒོ་
འཕྲིན་བཅོལ་མཛད་པའི་ཚེ། །རྡོ་རྗེའི་ཆོས་སྐྱོང་ཐམས་ཅད་མངོན་སུམ་དུ། །
བྱོན་ནས་འདུ་འབྲལ་མེད་དོ་རིགས་ཀྱི་བུ། །རྟག་ཏུ་གྲིབ་མ་གཉིས་པ་ལྟར་
འགྲོགས་ནས། །མཐུན་རྐྱེན་འཕྲིན་ལས་གཡེལ་མེད་སྒྲུབ་བོ་ཞེས། །འགྱུར་མེད་རྡོ་
རྗེའི་གཡར་དམ་ཞལ་གྱིས་བཞེས། །ད་( དད)ལྡན་དཱི་བར( འདི་པར) དཔོན་
སློབ་འཁོར་བཅས་ཀྱིས། །ཕྱག་མཆོད་མཛད་ཅིང་གསོལ་བ་བཏབ་པའི་ཚེ། །
249



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཁའ་དབྱིངས་འཕུར་བྱེད་ཚལ་ལ་ཅོ་འདྲི་བའི། །སྲས་བཅས་རྒྱལ་བས་བསྐོར་
བའི་སྤྱན་རས་གཟིགས། །མངོན་སུམ་གཟིགས་ནས་སྙན་གྲགས་འདོད་ཡོན་
སྤོངས། །མཐའ་འཁོབ་འགྲོ་དོན་སྐྱོངས་དང་དོན་གཉིས་འགྲུབ། །རྟག་ཏུ་འབྲལ་
བ་མེད་ཅེས་དབྱངས་གཅིག་གིས། །གསུངས་ཚེ་ཐུགས་ལ་སྔོན་མེད་དགའ་བ་
རྒྱས། །དེ་ནས་འབྲོག་རི་ཆེན་པོ་དགེ་ལྡན་དུ། །འཇམ་དབྱངས་ཆོས་ཀྱི་རྒྱལ་པོའི་
ཞབས་དྲུང་དུ། །དངོས་འབྱོར་ཡིད་སྤྲུལ་ཀུན་བཟང་མཆོད་པའི་སྤྲིན། །མདུན་དུ་
བདར་ཏེ་ཐོན་ཕྱག་ཞུས་པའི་ཚེ། །མཁས་གྲུབ་སྨྲ་བའི་ཉི་མའི་ཐུགས་དམ་རྟེན། །
ངོ་མཚར་བྱིན་རླབས་གཟི་འོད་འབར་བ་ཡི། །དཔལ་ལྡན་གུར་གྱི་མགོན་པོའི་སྐུ་
བརྙན་སོགས། །བྱིན་རྟེན་ཁྱད་འཕགས་དུ་མ་སྐྱེས་སུ་གནང་། །དག་པ་དོན་དམ་
འགྱུར་མེད་དབྱིངས་ན་འཚོ་བཞེས་གྲུབ་པའི་ཡི་དམ་རྒྱ་མཚོའི་དཀྱིལ་འཁོར་ལྷ། །
བྱང་སེམས་ཉན་རང་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་བཅས་་་་་་
མཁའ་ལ་སྤྲིན་ཕུང་བཞིན་དུ་གཏིབས། །རྒྱལ་བ་གཉིས་པའི་གསུང་དང་མགྲིན་
དབྱངས་གཅིག་གིས་འགྱུར་མེད་བདེན་ཚིག་སྙན་པའི་རྒྱུད་དམངས་གླུ་རུ་ལེན། །
དེ་ལྟར་ཕུན་ཚོགས་འདོད་དགུ་མ་ཚང་མེད་པའི་བྱིན་ཆེན་ཤིས་པ་རྒྱ་མཚོའི་མེ་་་་
ཏོག་ཆར་དུ་བསྙིལ། །བློ་ཆུང་ཤ་ཤའི་སྙིང་ལ་འཇིགས་བསྐྱེད་ལུང་རིགས་རླབས་
ཕྲེང་ཆལ་ཆིལ་གཡོ། །དཔལ་ལྡན་དགེ་ལེགས་བྱེ་བའི་ཙིནྟ་མ་ཎིའི་ཚོགས་ཀྱིས་
ཡོངས་གཏམས་པའི། །དབུས་འགྱུར་མདོ་དང་སྔགས་ཀྱིས་ཆོས་ཚུལ་ཟབ་ཡངས་
དམ་ནག( མན་ངག）ས་མུ་དྲ། །མདོ་སྨན་སྐྱེ་དགུའི་བསོད་ནམས་ཡུར་བའི་
དཔལ་དུ་འདྲེན་ལ་མངོན་དུ་ཕྱོགས། །བརྟན་གནས་ཟས་ཅན་གྲོང་ལས་ནོར་གྱི་
བུས། །སྒྲོལ་བའི་ཤིང་རྟ་བཀང་བའི་དོན་མཐུན་གྱིས། །མཆོག་ཐུན་དངོས་གྲུབ་
བདེ་ལེགས་འཐོབ་ནུས་ན། །ཚུལ་འདིའི་རྨ་དབྱུང་དཔལ་གྱི་འགྲན་ཟླར་འོས། །
དཔལ་ལྡན་བདེ་གཤེགས་སྐྱོབ་པ་ཉིད་གཟིགས་ཀྱིས། །ལུང་རྟོགས་བསྟན་པའི་ཉི་
250



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད། །
མ་འོད་པོ་ཆེས། །ཁྱད་པར་ལུང་བསྟན་གནོད་སྦྱིན་ཕྱོགས་གཉིས་པར། །དགེ་
མཚན་ལྟས་ཀྱི་སྐྱ་རེངས་དང་པོ་ཤར། །
སྦྲང་དུས་ཟླ་བའི་གྲལ་ཚེས་ལ། །གླང་ཆེན་དལ་འགྲོས་ཀྱིས་བསྐྱོད་པས། །
འགལ་རྐྱེན་ཉེ་ཞོ་དང་བྲལ་བར། །མདོ་སྨད་ལྗོངས་སུ་བདེ་བར་འབྱོར། །རེ་ཞིག་
སྔར་གྱི་ལུང་བསྟན་གནས། །ཅུང་ཟད་ངེས་པ་མ་རྙེད་ཚེ། །འཕགས་པས་བདེན་
བྲལ་ཕྱོགས་སུ་ཡོད། །བོན་དང་ཁྱིམ་པ་འགའ་མཆིས་ཀྱང་། །བྲན་དུ་འབྱུང་བར་
གསུངས་པ་བཞིན། །བྱོན་པའི་སྔོན་དུ་བྱ་རོག་གཉིས། །ལམ་མཁན་བཞིན་དུ་སྣ་
དྲངས་ཏེ། །བསྟི་གནས་ག་ལ་བ་དེར་སླེབས། །གཡོ་མེད་ཏིང་འཛིན་བརྟན་པོའི་
འཕྲུལ་འཁོར་གྱིས། །ཡུལ་དེའི་གཞི་བདག་མི་མིན་འཁོར་བཅས་བཀུག །ཀུན་
གྱིས་བྲན་དུ་ཁས་བླངས་སྲོག་སྙིང་ཕུལ། །གནས་དེར་ཆོས་དུང་མང་པོ་སྒྲོགས་པ་
གསན། །གཡུང་དྲུང་བོན་གྱི་སྟོན་སྒོམ་འགའ་ཞིག་གིས། །མི་འོས་ལོག་སྒྲུབ་དུ་མ་
བརྩམས་གྱུར་ཀྱང་། །ཟབ་སྐུད་རྒྱུན་སྤྲས་མཆིལ་ལྷམ་དྲེ་འུར་བཅས། །སྐྱེས་སུ་
བསྩལ་པས་ཤངས་ལེན་དགའ་སྟོན་དང༌། །བཞུགས་གདན་ཕུལ་བས་རྟེན་འབྲེལ་
ལྷུན་གྱིས་འགྲིགས། །གནས་དེར་ནག་པོ་ཆེན་པོའི་གསུང་བཞིན་དུ། །བསམ་
གཏན་སྤྱིལ་བུ་བརྩིགས་ནས་བཅད་རྒྱའི་ངང༌། །ཆོས་སྲུང་སྒྲུབ་འཕྲིན་ཚད་ལྡན་
ཉམས་བསྟར་བས། །སྲིད་གསུམ་བསྟན་དགྲ་བགེགས་ཀྱི་བླ་ཚེ་སྲོག །ཁྱུར་མིད་
རྐན་སྒྲ་བརྡེབས་པའི་རྔམས་པའི་ཞལ། །རབ་ཁྲོས་བདེ་སྟོང་དབྱིངས་སུ་གདངས་
པ་ཡི། །མཐུ་ལྡན་དམ་ཅན་རྒྱ་མཚོའི་གཞོམ་མེད་ཀྱི། །རྣོ་མྱུར་འཕྲིན་ལས་རྡོ་རྗེའི་
ཟེགས་མ་ཡིས། །ནག་ཕྱོགས་བདུད་དཔུང་བཅོམ་དང་ལྷན་ཅིག་ཏུ། །ཐ་ཆད་ལྟ་
ངན་བྲག་རིར་འཆེལ་བ་ཡི། །འབྱུང་བྱ་རྒན་པོ་བྱང་བསྟན་ཕུག་པར་བསྐྲད། །ཨེ་
མ་བསྟན་ལ་དགའ་བ་ཡི། །དཀར་ཕྱོགས་སྐྱོང་བའི་ལྷ་རྣམས་ཀྱིས། །མགོན་
འདིའི་རྨད་བྱུང་འཕྲིན་ལས་ཀྱི། །རུ་མཚོན་སྲིད་རྩེར་སྒྲེང་བས་བྲེལ། །ཡུལ་དེར་
251



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཁོད་པའི་སྐྱེ་བོ་མཐའ་དག་གིས། །གང་གི་ཞབས་སེན་ཟླ་རིས་གསར་པ་ཡི། །
ཐིག་ལེ་ཟུར་ཕུད་མཛེས་པའི་རྒྱན་དུ་བསྟེན། །འདི་ཀོ་མི་དམན་ཐུགས་རྗེ་
གཟུགས་ཅན་དངོས། །མཆོག་དམན་ཀུན་གྱིས་མགྲིན་གཅིག་དགོན་སྡེ་ཞིག །
བཞེངས་པར་གསོལ་ཞིང་གཙོ་བོར་བླ་མའི་བཀའ། །ཐུགས་ལ་བརྣགས་པའི་རི་
མོར་རྣམ་བཀོད་དེ། །དགའ་བའི་ལོ་ནས་དེ་ཡི་ཉེར་བསྡོགས་བརྩམས། །
ས་ཟླའི་ཚེས་ལ་རྨང་གཞི་བཏིངས་པ་ནས། །དཀར་ཕྱོགས་ལྷ་ཀླུ་གཞི་བདག་
མི་མིན་གྱིས། །མི་མངོན་ལྐོག་ཏུ་ཤིང་རྡོ་བསྐྱལ་བ་སོགས། །གཡེལ་མེད་སྡོང་
གྲོགས་མཛད་པ་བསམ་ལས་འདས། །ལས་བྱེད་སྐྱེ་བོ་ཕན་ཚུན་ཡིད་མཐུན་ཞིང་།།
ལས་ཀྱིས་དམ་མེད་ཤིན་ཏུ་སྤྲོ་ཤུགས་ཀྱིས། །ལས་ལ་འཇུག་པའི་བརྩོན་འགྲུས་
བརྟན་པ་དང༌། །ལས་ཀ་མཚན་མོ་ལྷག་པར་འགྲུབ་པར་སོགས། །ཡ་མཚན་སྣང་
བ་རྒྱུན་མི་ཆད་པ་ཡི། །ཡོ་ལང་ངོ་མཚར་ཉམས་སུ་མྱོང་བཞིན་དུ། །ཡོ་ཟོལ་མེད་
པར་ཀུན་གྱིས་འབད་པ་ཡི། །ཡབ་གཅིག་གང་གི་ཐུགས་རྗེར་ད་གདོད་འཁུམས། །
འདབ་ལྡན་ནགས་ཚལ་ཁྲོད་ན་སྲ་མཁྲེགས་ཀྱི། །རྐང་འཐུང་འོད་ཟེར་འཕྲོ་བའི་
རྩ་བ་ནས། །མ་ཧཱ་ཀཱ་ལའི་རྡོ་ཡི་སྐུ་བརྙན་དང་། །ཕ་རོལ་དམག་དཔུང་བཟློག་
བྱེད་རྡོ་གཏོར་གསུམ། །རྙེད་པས་ཀུན་གྱིས་དགའ་བའི་ཅ་ཅོ་སྒྲོག །ཤིན་ཏུ་
གཉན་པའི་ཤིང་སྡོང་དེ་ཉིད་ལ། །སྔོན་དུ་མཆོད་གཏོར་ཕུལ་ནས་བཅད་
མཚམས་སུ། །འཇའ་ཚོན་དྲ་བ་རྡོ་རྗེའི་རི་མོ་བྱུང་། །གང་དེ་སྲོག་ཤིང་ཉིད་དུ་
བཙུགས་བྱས་ཏེ། །ཨོ་རྒྱན་འཕགས་ཡུལ་ནེ་པ་ལ་སོགས་ཀྱི། །བྱིན་རྟེན་ས་སྣ་
འབུམ་ཕྲག་ཤཱ་ས་ནའི། །གཟུངས་ཀྱི་ཆུ་ཡིས་བརླན་པའི་སྨན་འདམ་ལས། །རྡོ་རྗེ་
ནག་པོ་ཆེན་པོ་གུར་མགོན་གྱི། །སྐུ་གཟུགས་བཞེངས་པའི་རྐེད་པར་ལོངས་
མཚམས་སུ། །ལྷོ་བྲག་གྲུབ་ཆེན་གྱིས་གནང་རྡོ་རྗེ་དང་། །མཐིང་ནག་ཧཱུྃ་མཚན་
བསིལ་བ་ཚལ་གྱི་རྡོ། །ཙནྟས་མུ་སྟེགས་འདུལ་བའི་དཎྜ་དང་། །མཁས་གྲུབ་ཆོས་
252



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད།
རྗེའི་ཐུགས་དམ་གུར་མགོན་སྐུ། །འབྲོམ་རྗེའི་ཚེམས་བཅས་རྙེད་དཀའི་བྱིན་རྟེན་
ཚོགས། །དུ་མས་ཕྱུར་བུར་གཏམས་ཚེ་གློ་བུར་དུ། །འཁྲིགས་འཁྲིགས་མཁའ་ལ་
ཤུགས་དྲག་འཐོར་རླུང་འཁྲིགས་འཁྲིགས་དུད་སྤྲིན་ནག་འཁྲིགས་འཁྲིགས། །
ཤིག་ཤིག་འཇིགས་རུང་མི་བཟད་སེར་ཆེན་ཤིག་ཤིག་གནམ་ས་འདར་ཤིག་ཤིག །
ཁྱུག་ཁྱུག་གཡོ་ལྡན་བདེ་འཐུང་དོ་ཤལ་ཁྱུག་ཁྱུག་དམར་བའི་འོད་ཁྱུག་ཁྱུག །
ཆེམ་ཆེམ་མི་སྙན་དྲག་པོའི་སྒྲ་སྐད་ཆེམ་ཆེམ་གནམ་ལྕགས་ཐོག་ཆེམ་ཆེམ། །དེ་ཚེ་
དག་པའི་སྣང་བར་མདུན་གྱི་མཁར། །དཔལ་མགོན་ནག་པོ་འཁོར་བཅས་ཀྱིས། །
ཞལ་གཟིགས་སྐྱེ་མང་སྔོན་ནས་འབྲེལ་བ་ཡི། །མཐའ་འཁོབ་འགྲོ་དོན་སྐྱོང་བའི་
སློབ་དཔོན་ཁྱོད། །ནག་ཕྱོགས་ཡོངས་ལ་འཇིགས་པའི་དོགས་པ་བྲལ། །ཁྱད་པར་
མ་འོངས་སྐྱེ་བའི་ཕྲེང་བ་རུ། །གནས་འདིར་མདོ་སྔགས་བསྟན་པ་སྤེལ་བ་ལ། །
ལས་བཞིའི་འཕྲིན་ལས་གཡེལ་མེད་བསྒྲུབ་ཅེས་གསུངས། །དེ་ཡི་དཔུང་ཟུར་
གཡོན་དུ་གདོང་བཞི་པ། །དཔལ་མགོན་བྲམ་གཟུགས་རྣམ་པར་གནས་འགྱུར་ཏེ།།
དེ་དང་མཐུན་པའི་གསང་བའི་ལུང་བསྟན་བསྩལ། །ཅི་བསྒྲོས་ལས་ཀུན་སྒྲུབ་
པའི་ཞལ་བཞེས་མཛད། །དེ་ཡི་མོད་ལ་དངོས་སུ་རྟེན་ལ་ཐིམ། །སྐྱེ་བོ་ཕལ་བའི་
སྣང་ངོར་རྒན་བྱིས་གཉིས། །གང་དུ་བལ་གྱིས་སོང་དང་ལྷན་ཅིག་ཏུ། །ལྡེམ་ལྡེམ་
གསེར་ལྡན་དཀའ་མ( དགའ་མ）རྣམ་དྲུག་འདིར། །ཆར་རླུང་སྟུག་པོའི་སྤྲིན་གྱི་
ཚོགས། །དྭངས་ཚེ་སྔར་གྱི་གནམ་ལྕགས་ཐོག །བབས་པའི་ཤུལ་དུ་ཧཱུྃ་ཡིག་བདུན།
གསལ་བར་ཤར་བ་ཀུན་གྱིས་མཐོང༌། །རབ་བརྗིད་མི་བཟད་འཇིགས་འཇིགས་
དྲག་ཁྲོས་པའི། །མིག་སྨན་ལྟར་གནག་རྔམས་རྔམས་ནག་པོ་ཆེ། །རང་བྱོན་
མཛེས་སྐུ་མང་མང་འགྲོ་ཀུན་གྱི། །ལྟ་བྱེད་བདུད་རྩིར་ལེགས་ལེགས་ལྷུན་གྱིས་
གྲུབ། །སྔོན་ཆད་འདམ་ལུས་ཙམ་ཡང་མེད་པ་ལ། །བྲམ་གཟུགས་མངོན་ཚན་ཆེ་
ཙམ་གྲུབ་འདུག་པ། །བཟོ་བོས་ཉམས་བཏོད་ཁོ་ལག་རྫོགས་པར་བྱས། །ལྷག་
253



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མའི་འཁོར་རྣམས་རིང་མིན་ལེགས་པར་གྲུབ། །དེ་ལྟའི་ཆེས་སྙན་བླ་ན་འབར་
བའི་གཏམ། །ངོ་མཚར་ཕུང་པོ་སྟོང་མེའི་སྣོད་ཀྱིས་ཀྱང་། །གཞལ་དཀའ་གངས་
རིའི་ར་བས་བསྐོར་བ་ཡི། །བྷོ་ཊའི་ལྗོངས་སུ་ཤོང་འདི་ཨེ་མ་མཚར། །གཞན་ཡང་
རྭ་ལོ་རྡོ་རྗེ་གྲགས་པ་ཡི། །ཐུགས་དམ་རྟེན་གྱི་ལྕགས་སྐུ་མེ་ཐུབ་མས། །གཙོས་
པས་བྱིན་རྟེན་དུ་མས་གཏམས་པ་ཡི། །འཇིགས་མཛད་རྡོ་རྗེ་འཕགས་མཆོག་
བཅུ་གཅིག་ཞལ། །དུས་གསུམ་སངས་རྒྱས་རྗེ་བཙུན་བྱམས་མགོན་སོགས། །རྣམ་
མང་རྟེན་དང་བརྟེན་པའི་གཙུག་ལག་ཁང༌། །དད་ལྡན་བུ་སློབ་ཀུན་གྱིས་ཁུར་
བླངས་ནས། །ལེགས་པར་ཚགས་སུ་ཚུད་འདི་ཨ་ཧོ་རྨད། །ཡིད་འཕྲོག་མཛེས་སོ་
མཁའ་དབྱིངས་མཛའ་ན་མོ། །རྣམ་བཀྲ་བརྒན་པོའི་ཐིག་ལེ་གསར་པས་ཏེ། །
སུམ་རྩེན་ཁོང་བཟང་གཉིས་པའི་གནྡྷོ་ལ། །ཐ་དད་སྣ་ཚོགས་ཚོན་བརྒྱའི་
མདངས་ཀྱིས་སོ། །དཔལ་ལྡན་ཆོས་སྲིད་དགེ་མཚན་བྱེ་བའི་རླབས་ཀྱི་ཞགས་
པས་ཕྱོགས་ཀྱི་ཁོར་ཡུག་འཆིང་། །ཕུལ་བྱུང་ཆོས་ཀྱི་སྡེ་ཆེན་འགྱུར་མེད་ཀཱ་ལ་པ་
ཡི་ཕོ་བྲང་ལ་འཁུ་བའི། །མཛེས་སྡུག་རི་མོའི་འོད་བཀྲག་ཡོངས་འཁྱུག་མཆོག་
ཐུན་བཀྲ་ཤིས་སྒོ་འཕར་བརྒྱ་ཕྲག་ལྡན། །ལུས་ཅན་འཕྲལ་ཡུན་དགེ་བའི་སྲོག་
འཚོའི་སྨན་ཡོན་དོན་གཉིས་ལྷུན་གྱིས་གྲུབ་པའི་གླིང༌། །འདི་འདྲའི་ཁ་དོག་
དབྱིབས་ལེགས་བཀོད་པའི་འཕྲུལ། །སྔོན་ཆད་མ་དྲན་མྱ་ངན་གདུང་བ་ཡིས། །
མཐོ་རིས་བཟོ་བོ་གཉིད་ལ་མ་ཡུར་བར། །མིག་མི་འཛུམ་ཞེས་རིག་བྱེད་གཏམ་དུ་
གླེང་། །དེ་ནས་མཁན་ཆེན་ངག་དབང་གྲགས་པ་དང༌། །ལྷན་དུ་བསེ་རུ་ལག་
པའི་ཞག་གྲངས་ལ། །བདེ་གསང་འཇིགས་གསུམ་དཀྱིལ་འཁོར་ལེགས་པར་
བཞེངས། །མ་ཚང་མེད་པའི་ཟག་མེད་མཆོད་སྤྲིན་དཀྲིགས། །ཕྱི་ནང་གསང་བའི་
རྟེན་གནས་ཚར་དུ་དངར། །རབ་གནས་ཆོ་ག་ཚད་ལྡན་མཛད་པའི་ཚེ། །འཇའ་
སྤྲིན་ཀློང་ནས་མེ་ཏོག་ཆར་དང་བཅས། །གཉིས་མེད་ཡེ་ཤེས་རྡོ་རྗེ་ཕོ་བྲང་ནས། །
254



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད།
བསྟན་སྲུང་འཁོར་བཅས་བྱོན་ནས་རང་རང་གི། །རྟེན་ལ་དབྱེར་མེད་དགྱེས་
དགུར་རབ་བཞུགས་པས། །ཨོ་ཊི་ཡ་ན་ས་འདིར་འཕོས་སྙམ་ནས། །ཡིད་ཀྱི་འཁྲི་
ཤིང་ཐེ་ཚོམ་ཁྱོགས་ལ་འཕྱང་། །ཆོས་དུང་དཀར་པོ་ལན་མང་འབུད་བཅུག་ནས། །
ལྷ་ཁང་དྲུག་བཅུས་བརྒྱན་པའི་དགོན་སྡེ་དང་། །ཕྱག་ན་པདྨ་གྲུབ་ཐོབ་ལྭ་བ་
པའི། །རྣམ་སྤྲུལ་གནས་འདིར་རྟག་ཏུ་འབྱུང་ཞེས་གསུངས། །ཌཱ་ཀའི་མཚན་
རྟགས་འཆང་བའི་རིགས་ལྡན་མས། །མེ་དང་ཟླ་བའི་གྲངས་ལྡན་དུང་རྡོག་དང་། །
རྣམ་མང་མགྲོན་བུ་ཕུལ་བས་ཕྱི་དུས་སུ། །བདག་གི་སྐྱེ་བའི་ཕྲེང་བ་ཅི་རིགས་
པར། །རྒྱལ་ཡུམ་དབང་མོ་བཛྲ་ཝ་ར་ཧིས། །བྱིན་གྱིས་བརླབས་པ་ཤ་སྟག་འབྱུང་
བ་དང་། །ཁྱད་པར་ནག་པོའི་ཕྱོགས་གྱུར་མི་བསུན་པའི། །སྡང་ཞུགས་རྩུབ་མོའི་
སྦྱོར་བས་མི་ཚུགས་གསུངས། །སྤྱན་རས་གཟིགས་དབང་བསྙེན་སྒྲུབ་མཛད་པའི་
ཚེ། །བརྩེ་ཆེན་དབང་ཕྱུག་གཤིན་རྗེའི་གཤེད་པོ་དང་། །རྡོ་རྗེ་ཕུར་བ་གུར་མགོན་
ཞལ་བཞི་བང་། །གཟིགས་པའི་ཚུལ་གྱི་ཐབས་མཁས་མཛད་པ་བསྟན། །ད་ཚང་
ལྟུང་གྲུབ་གླིང་གི་དགོན་གནས་སུ། །ཡི་དམ་བཅོམ་ལྡན་མི་བསྐྱོད་རྡོ་རྗེ་དང་། །
ཐུགས་རྗེའི་དབང་ཕྱུག་རྒྱལ་བ་རྒྱ་མཚོའི་ལྷ། །བསྒྲུབས་པས་བླ་མེད་རྟགས་
མཚན་བྱིན་རླབས་བརྙེས། །ཟུང་འཇུག་སར་གཤེགས་ཨིནྡབྷོ་དྷི་དང་། །མཐའ་
འཁོབ་དམུ་རྒོད་འདུལ་ལ་ཀ་ཏ་ཡ། །མཐུ་སྟོབས་ནུས་པའི་མངའ་བདག་རྡོ་རྗེ་
ཅན། །གཉིས་པ་གཞན་ཞིག་སྤུར་རྒྱལ་སཱ་ཝའི་ལྗོངས། །འདི་ན་སྣང་ཞེས་བལྟ་
ཕྱིར་དུ། །བགྲང་ཡས་ཉི་ཟླ་གཟའ་སྐར་ཚོགས། །མཚོན་ཆའི་ངག་ཅན་ལམ་ངོས་
སུ། །གླིང་བཞིར་རྒྱུ་བའི་ཟོལ་གྱིས་ལྷགས། །མཁས་གྲུབ་གཉིས་ལྡན་ཀིརྟིའི་མཚན་
ཅན་གྱིས། །ཕྱག་འདེབས་མཛད་པའི་ཆོས་སྡེ་ཆེ་ཕྲའི་རི། །སྤྱི་དང་ཁྱད་པར་རྣམ་
གཉིས་བཀའ་བགྲོས་ནས། །ཆོས་གྲྭ་ཆེན་པོ་བསམ་འགྲུབ་གླིང་བཏབ་སྟེ། །རྒྱུད་
སྡེའི་དགོངས་པ་ཇི་བཞིན་རབ་གནས་མཛད། །སྲུང་མའི་གཙོ་བོ་མགོན་པོ་རྣམ་
255



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཉིས་སྐུ། །བཞེངས་ཏེ་དགོན་གནས་དགེ་འདུན་སྡེ་དང་བཅས། །གཉེར་གཏད་
བཀའ་བསྒོ་འཕྲིན་བཅོལ་དྲག་ཏུ་མཛད། །ལོ་གྲངས་དུ་མར་ཉིན་མཚན་ཁོར་
ཡུག་ཏུ། །ཟབ་ལམ་རྡོ་རྗེའི་རྣལ་འབྱོར་བརྟན་པོ་ལ། །གཡོ་མེད་རྩེ་གཅིག་རྟག་ཏུ་
གཞོལ་བའི་མུར། །དམིགས་མེད་ཆོས་དབྱིངས་སྟོང་པའི་ཐབ་ཁུང་དུ། །དྲག་
སྔགས་ལས་སྦྱོར་མེ་དཔུང་འབར་བའི་ཟློས། །བྱམས་དང་སྙིང་རྗེའི་སྲེག་བླུག་
སྤྱོར་བ་ཡིས། །ནག་ཕྱོགས་གནོད་སེམས་བུད་ཤིང་ལྷག་མེད་དུ། །གཞོམ་པའི་
ངེས་དོན་སྦྱིན་སྲེག་ཡུན་རིང་མཛད། །གཞན་ཡང་ཡིད་དམ་ཆོས་སྐྱོང་དུ་མ་ཡི། །
བསྙེན་སྒྲུབ་ལས་སྦྱོར་ཚད་དུ་བསྐྱལ་བ་སོགས། །འཁོར་ལོ་གསུམ་གྱི་མཛད་
བཟང་རླབས་པོ་ཆེས། །འཇིག་རྟེན་ཁྱབ་པའི་རྒྱལ་རྔ་བརྡུངས་པའི་སྒྲས། །ས་
འདིར་རྫོགས་ལྡན་མགྲོན་དུ་བཀུག་པ་ཡི། །གྲགས་པའི་ཆུ་གཏེར་མཁའ་ལ་
འཕྱུར་བ་ན། །འཕྲུལ་སྣང་དམ་པར་བཅོས་པའི་ཆུ་ཕྲན་ཚོགས། །སྐྲག་སྟེ་གྱ་གྱུའི་
འགྲོས་ཀྱིས་ས་འོག་ཡིབས། །ལྷ་མིའི་སྐལ་བཟང་འཁོར་ལོའི་ལག་ལྡན་ཚོགས། །
ཁྱོད་ཀྱི་མཚན་སྙན་ཕྱོགས་མཐར་སྒྲོགས་པའི་ཆེད། །བསྟོད་བསྔགས་མགྲིན་པའི་
རྫ་རྔ་རྣམ་སྟོང་དུ། །འཁྲོལ་བའི་ངོ་མཚར་རྣོན་པོའི་སྒྲོ་ལྡན་གྱིས། །ས་ཡི་འབྱེར་
འཇིག་བཙན་ལྷ་རྒྱལ་པོ་ཡི། །ཡིད་ཀྱི་བརྟན་པ་ལན་བརྒྱར་ཕྲོགས་པ་ལས། །
ཞབས་སེན་ཡིད་འོང་བནྡྷཱཛི་ཝ་ཀ །གཙུག་སྐྱེས་ཅོད་པན་རྒྱན་དུ་ཉེར་བསྟེན་
པས། །གང་འཚམ་གདམས་པའི་ཆོས་ཀྱི་ཞགས་པ་ཡིས། །དྲེགས་ལྡན་ས་དབང་
ཡིད་ཀྱི་རི་དྭགས་བཅིངས། །ནག་ཕྱོགས་གདོན་ཆེན་ཐུག་འགྱེལ་མཚན་མོ་རྒྱུ། །
མཐུ་སྟོབས་ཉི་མ་འབར་བས་སྨེག་མེད་བཅོམ། །འདོད་དགུའི་འབྱོར་པས་བསྙེན་
བཀུར་བསྟབས། །ཡུལ་གྲུ་དུ་མ་ལྷ་འབངས་སུ། །ཕུལ་བས་ལུགས་གཉིས་མངའ་
ཐང་གིས། །དབྱར་གྱི་དཔལ་མོའི་དགྲ་ཟླ་བྱས། །ལེགས་བཤད་སྒྲོགས་པའི་དྲི་
སྣོམ་ཕྱིར། །ཁྱོད་དྲུང་གླང་པོའི་འགྲམ་པ་རུ། །འཁོར་བའི་སྐལ་ལྡན་བུང་བའི་ཁྱུ།།
256



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད།
ཟབ་རྒྱས་ཆོས་ཀྱིས་ཚིམ་པར་བྱས། །སྟོང་ཉིད་སྙིང་རྗེའི་རང་གཟུགས་མཆོག །
འཇིག་རྟེན་གསུམ་མགོན་སྤྱན་རས་གཟིགས། །སྒྲ་འོད་དང་བཅས་དངོས་བྱོན་
ནས། །འབྱུང་འགྱུར་ལུང་བསྟན་བརྩེ་བས་གནང་། །རྣམ་འདྲེན་བློ་བཟང་འཇམ་
དཔལ་སྙིང་པོའི་ཞབས། །དགའ་ལྡན་གནས་སུ་མི་ཕབ་ཆོས་རྗེའི་དྲུང་། །
གཤེགས་པའི་གནས་ཚུལ་ཡེ་ཤེས་ཨ་དནྟར། །མངོན་སུམ་ཤར་བས་ཡིད་ཀྱི་ཏི་
སེའི་རི། །མི་ཕྱེད་དད་པས་ཚ་ཟེར་གྱིས་གདུང་བས། །གཟུགས་འཛིན་ལམ་ནས་
དག་བྱེད་སྒྲེང་བཞིན་དུ། །གདུང་བའི་དབྱངས་ཀྱིས་ཤུགས་དྲགས་གསོལ་བཏབ་
པས། །བཟང་པོའི་བཞུགས་སྟངས་མཛད་པའི་ཙོང་ཁ་པ། །གཞོན་ནུའི་ཉམས་
ལྡན་གླེགས་རལ་བསྣམས་པ་ཞིག །ལྷ་ཡི་འཁོར་གྱིས་བསྐོར་བ་ཞལ་གཟིགས་ནས།།
ཁྱོད་ཀྱིས་བསྟན་ལ་རྒྱ་ཆེན་བྱ་བ་བྱས། །ངལ་བར་མ་བྱེད་ད་དུང་བརྟེན་པ་
བསྐྱེད། །མི་ལོ་དུ་མར་སྐལ་ལྡན་གདུལ་བྱ་རྣམས། །སྨིན་གྲོལ་ལ་བཀོད་བསྟན་པ་
རྒྱས་པར་མཛོད། །སྐྱབས་གནས་མ་ལུས་འདུས་པའི་བདག་ཉིད་ང་། །སྐྱེ་འཆི་
སྤངས་ཀྱང་གདུལ་བྱ་རྟག་འཛིན་ཅན། །ཆོས་ལ་བསྐུལ་ཕྱིར་ཚུལ་བསྟན་ཙམ་དུ་
ཟད། །འུ་ཅག་རིང་ལུགས་དྲི་མེད་དབང་ཕྱོགས་འདིར། །རིམ་གྱིས་ཡར་ངོའི་ཟླ་
ལྟར་གོང་འཕེལ་དུ། །རྒྱས་ཞེས་ལུང་བསྟན་འགའ་ཞིག་བརྩེ་བས་གནང་། །རྟག་
ཏུ་འབྲལ་བ་མེད་པར་ཞལ་གྱིས་བཞེས། །བརྒྱད་སྟོང་གླེགས་བམ་སྤྱི་བོར་བཞག་
བྱས་ནས། །བྱིན་རླབས་མཛད་དེ་ཡབ་རྗེ་རང་ཉིད་ལ། །ཐིམ་པའི་ཉམས་ཀྱི་
གཟིགས་སྣང་བྱུང་བའི་མོད། །མཐའ་བྲལ་ཤེས་རབ་སྟོང་པའི་དགའ་བྱེད་མདས།།
དངོས་འཛིན་འཁྲུལ་བའི་འབོད་སྒྲོགས་མགོ་བཅད་དེ། །ཆོས་ཉིད་རང་ཞལ་སི་
ཏའི་མཛེས་དགའ་དང༌། །མཛའ་བའི་རྩེད་དགའ་གཏོང་མིན་སྐལ་བཟང་མྱོང་། །
འགྲོ་ལ་ཐོག་མཐའ་བར་དུ་དགེ་བ་ཡི། །འཕྲིན་ལས་ཉམས་པ་མེད་པའི་གདུགས་
དཀར་པོས། །རྒྱ་མཚོའི་གོས་ཅན་ཁྱོན་ཀུན་ཁྱབ་བོ་ཞེས། །ཕྱོགས་བཅུའི་རྒྱལ་
7
257



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀུན་མདུན་སར་གཏམ་དུ་གླེང་། །འཇམ་དབྱངས་བླ་མས་བཀའ་བསྩལ་གནང་
བ་ལྟར། །ལྷག་བསམ་རྣམ་པར་དག་པས་ཕ་མཐའ་ལ། །ཟླ་བྲལ་བསྟན་བཟང་
ཁྱབ་གདལ་རྒྱས་མཛད་ནས། །མཐའ་ཡས་སྐལ་ལྡན་ཐར་ལམ་ཡངས་པར་བྱས། །
ལྷ་དང་བླ་མས་ཡང་ཡང་ཞལ་བསྟན་ནས། །དཔག་ཡས་མན་ངག་གསུང་བཟང་
གདམས་པ་བསྩལ། །རྟགས་མཚན་སྣང་བ་མཚར་མཚར་ཁྱད་འཕགས་འགའ། །
བསམ་ཡས་ཉམས་ལ་གསལ་གསལ་ཤར་ནའང་། །ཁྱོད་ནི་དང་པོའི་མགོན་པོ་རུ།།
ཚད་མས་གྲུབ་བཞན་ལྷག་པའི་ལྷས། །ཞལ་གཟིགས་ལུང་བསྟན་མཛད་དོ་ཞེས། །
སྤྲོས་རྣམས་གློ་བུར་གཏམ་དུ་ཟད། །རབ་མྱོས་ནག་པའི་ཟླ་ཚེས་ལ། །འཕགས་
མཆོག་བཅུ་གཅིག་ཞལ་གྱི་སྐུ་བརྙན་དྲུང༌། །བྱོན་ནས་ཡན་ལག་བདུན་པ་མཎྜལ་
བཅས། །རྣམ་དག་སྨོན་པའི་མཚམས་སྦྱོར་ནན་ཏན་མཛད། །རྩིག་པའི་རྡོ་ལ་
ཕྱག་རྗེས་གསལ་བར་བཞག །འདི་ནི་མ་ཟད་བར་དུ་ཡུལ་ཕྱོགས་འདིར། །ང་ཡི་
མཛད་པ་ཕྱག་རྗེས་གསལ་ལེགས་དང་། །མདོ་སྔགས་བསྟན་པ་དར་རྒྱས་འགྱུར་
ཞེས་གསུངས། །དེ་ནས་ཞིང་འདིའི་སྐུ་དངོས་ཀྱི། །གདུལ་བྱ་རེ་ཞིག་རྫོགས་པ་ན།།
ཇི་ལྟར་འཁོར་ལོས་བསྒྱུར་པའི་རྒྱལ། །ཁང་བཟང་གཞན་དུ་ཆས་པ་བཞིན། །ཕྱི་
ལྟར་དགའ་ལྡན་ཡིད་དགའ་ཆོས་འཛིན་དུ། །རྒྱལ་ཚབ་བྱམས་མགོན་ཆོས་ཀྱི་
མདུན་ས་ཆེར། །ནང་ལྟར་ཞིང་མཆོག་གྲུ་འཛིན་གཞལ་མེད་དུ། །འཕགས་མཆོག་
གངས་རིའི་མགོན་པོའི་ཐུགས་ཀར་བསྡུས། །གསང་བ་གྲངས་མེད་དཔའ་བོ་
མཁའ་འགྲོ་ཡིས། །གཟིགས་མོར་མཚར་བའི་རྡོ་རྗེ་གླུ་གར་བཅས། །མཁའ་སྤྱོད་
རིག་འཛིན་དཔའ་བོའི་ཚོགས་ཀྱི་རྗེས། །བསུ་བའི་བཀོད་པས་མདུན་དུ་བདར་
ཏེ་གཤེགས། །འཆི་མེད་གཞོན་ནུས་དགའ་བའི་རྣམ་འགྱུར་གྱིས། །མཁའ་ལས་
མནྟར་ཡི་གྲུ་ཆར་འཐོར། །སྔོ་བསངས་སྨིན་ལེགས་མ་ཡིས་བལྟ་ཕྱིར་དུ། །རབ་
དཀར་ཏཱ་མ་ལ་ཡི་ཡོལ་བ་བསལ། །བདེ་སོགས་བདག་པོའི་གཞུ་ཡི་དུ་ཀུ་ལའི། །
258



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད།
བླ་བྲེས་ཕྱོགས་ཀུན་ཁྱབ་པར་བསྒྲིགས་པ་སོགས། །བསམ་ཡས་ངོ་མཚར་ལྟད་
མོས་འགྲོ་ཀུན་གྱི། །མིག་དང་ཡིད་ལ་བདུད་རྩིའི་ཆར་གྱིས་བྲན། །ཡིད་འོང་
གཟུགས་སྐུ་རགས་པའི་ཟ་མ་ཏོག །རང་བྱུང་ཡེ་ཤེས་འབར་བའི་སྐྲ་ཅན་གྱིས། །
སྦྱངས་པས་ལྷ་སྐུ་ཕྱག་མཚན་ཡིད་སྐྱོབ་གཟུངས། །གསལ་བར་བྱོན་པའི་གདུང་
རུས་ཤ་རི་རམ། །སྙིང་པོའི་བུམ་པར་བཅུག་པའི་མཐའ་སྐོར་དུ། །ཏིལ་གྱི་གང་བུ་
ཕྱེད་ལ་ཅོ་འདྲི་བའི། །རྙེད་དཀའི་རིང་བསྲེལ་རྣམ་བཞིས་གཏམས་པ་ཡི། །སྲིད་
ཞིའི་མཆོད་སྡོང་ལྷུན་པོ་འཛམ་གླིང་རྒྱན། །སྐྱེ་དགུའི་བསོད་ནམས་ཞིང་གི་
དཔལ་དུ་བསྒྲུབས། །དཔག་ཡས་བྱིན་དྲགས་འོད་ཟེར་འབུམ་འཕྲོ་བའི། །མི་
འཛད་དངོས་གྲུབ་གཏེར་གྱིས་འཇིག་རྟེན་ཀུན། །མྱ་ངན་བྲལ་བའི་སྐལ་བ་
བཟང་པོར་བྱས། །དེ་ལྟར་དམ་པའི་གསང་གསུམ་གྱི། །མཛད་བཟང་ཟབ་
བརླིང་ཆུ་བོའི་གཏེར། །བདག་བློ་ཀུ་ཤའི་ཕོན་པོ་ཡིས། །ཅུང་ཟད་གཞལ་བ་
དེ་ཙམ་མོ། །
འདིར་སྨྲས་པ། རབ་ཞི་ཞི་དུལ་དུལ་བའི་དཔལ་གྱིས་བརྗིད། །ལེགས་
གསུང་གསུང་རབ་རབ་འབྱམས་འཆད་ལ་དབང་། །ཆེས་ཟབ་ཟབ་གསང་གསང་
མཐའི་མཛོད་བརྙེས་ཐུགས། །མཁས་གྲུབ་གྲུབ་དབང་དབང་ཕྱུག་བརྒྱད་ལྡན་
དེའི། །རྣམ་ཐར་ཐར་ལམ་གསལ་བྱེད་སྲིད་པའི་མིག །མིག་ཡངས་ཡངས་པའི་བློ་
ལྡན་གཞོན་ནུའི་ཡིད། །ཡིད་རབ་རབ་ཏུ་དགའ་བས་སིམ་བྱེད་འདི། །འདི་ལྟར་
ལྟར་སྣང་སྒྲོ་སྐུར་སྤྲིན་གྱིས་དབེན། །རབ་འབྱམས་རྙོག་བྲལ་རྫིང་བུ་ཇི་སྙེད་པར། །
རབ་འབྱམས་ཟླ་བ་དེ་སྙེད་འཆར་བ་བཞིན། །རབ་འབྱམས་སྒྱུ་འཕྲུལ་དྲ་བའི་
བཀོད་པ་ཡིས། །རབ་འབྱམས་ཞིང་ཁམས་འགེངས་པ་མཛད་པའི་ཕུལ། །ང་རྒྱལ་
དབུགས་སྟོང་བརྩེགས་པས་རང་མཐོང་གི །ཡུས་ཀྱིས་སྐུ་རྩོད( བསྟོད) ཟེར་བའི་
མཁས་རློམ་དང༌། །འུ་དགོག( འུད་སྒྲོག) བསེར་བུས་རྙེད་བཀུར་སྦུག་པའི་
259



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཚོགས། །སྡུད་པའི་རྣམ་ཐར་ཚུལ་དང་འདི་མི་མཚུངས། །མཁས་བཙུན་གྲུབ་པའི་
གཏམ་གྱི་མ་ལཱི་ཀ། །རྨད་བྱུང་ཀུན་བཟང་སྤྱོད་པའི་ཟེའུ་འབྲུས་ཕྱུག །འཆོས་
སྐྱོབ་གཉིས་ལྡན་མངར་པོའི་བསུང་འཐུལ་བའི། །སྔོན་མེད་འཁྲི་ཤིང་གསར་པ་
དེང་འདིར་གྲུབ། །སྙན་འགྱུར་གསེར་བཟང་པདྨ་འབུམ་སྡེའི་ཚལ། །རབ་རྒྱས་
ལེགས་བཤད་ལྡུམ་རྭ་ཉམས་དགའ་བ། །རྨོངས་ཆེན་ཀརྐཎ་ཡིས་རིང་དོར་ཡང་། །
དུས་ཡིག་ཅན་གྱི་རྐང་དྲུག་ཅིས་མི་འཁོར། །ཟང་ཟིང་འདུ་འགོད་གཅམ་བུས་མ་
བསླད་པར། །རང་བཞིན་གསོང་པོའི་བདེན་གཏམ་མི་ཐི་ལའི། །འཕྱང་འཕྲུལ་
གཟུར་གནས་མཐོ་རིས་མེ་ན་ཀའི། །མགྲིན་པའི་རྒྱན་དུ་བསྟར་ལ་སུ་ཞིག་བཤུང་།།
འདི་ན་གཟུགས་ཀྱི་བསྐྱུད་བྱང་མི་ཐེབ་ཀྱང་། །གྲོང་ངག་དམ་དུམ་ཚིགས་བཅད་
བྲིས་བསུབ་ལ། །དལ་ཆུད( ངལ་མེད） རྩོམ་རྒྱུགས་ཕུལ་བས་ཡོངས( མཁས)
རྣམས་ཀྱི། །གྲལ་དུ་ཞུགས་འདོད་སྒྱུ་ཐབས་ཡིན་རེ་སྐན། །བླ་མའི་བཀའ་ལུང་རི་
གཟར་རྦབ་ལྟར་ལྕི། །དམ་པའི་རྣམ་ཐར་ནམ་མཁའི་མཐའ་ལྟར་ཡངས། །ཁོ་
བོའི་བློ་གྲོས་སྦལ་བའི་འགྲོས་ལྟར་བུལ། །རྩོམ་པའི་རྒྱུ་ཚོགས་ཚེས་གཅིག་ཟླ་ལྟར་
དཀོན། །དེ་ཕྱིར་མ་རྟོགས་འཁྲུལ་པ་ཅི་མཆིས་པ། །རོ་འཛིན་ངག་འཁྱལ་ལམ་དུ་
བྱང་ཆུབ་པའི། །ཉེས་ཚོགས་བདེ་ཆེན་མགོན་པོ་བླ་མ་ལྷའི། །སྤྱན་སྔར་མི་འཆབ་
འགྱོད་པའི་སེམས་ཀྱིས་བཤགས། །འདིར་འབད་རྣམ་པར་དཀར་བའི་བསོད་
ནམས་མཐུ། །སྟོན་མཚན་ཟླ་ཞུན་འཁྱིལ་བའི་རྗེས་འགྲོ་དེས། །འགྲོ་ལ་ཕན་
བདེའི་དངོས་ཀུན་འབྱུང་བའི་གནས། །རྒྱལ་བའི་བསྟན་པ་ཡུན་རིང་གནས་གྱུར་
ཅིག །བློ་བཟང་མེས་པོ་བི་ཤྭ་ཀརྨའི་མཁྱེན་རབ་སོར་མོའི་རྩེས། །ལན་བརྒྱར་
བརྡལ་བའི་དཔྱད་གསུམ་རྣམ་དག་དྲང་ངེས་གསུང་རབ་ཀུན། །འགལ་མེད་ཚང་
ལ་མ་ནོར་མདོ་སྔགས་ལམ་བཟང་བཅུ་དྲུག་ཆ། །དཀྱིལ་འཁོར་གཅིག་ཏུ་རྫོགས་
པ་སྲིད་མཐར་འཕེལ་བ་མི་ཉམས་ཤོག །བསླབ་གསུམ་གོས་ཀྱི་སྤུ་སྡུག་རྣམ་བཀྲ་
260



ཀིརྟིའི་སྐུ་ཕྲེང་དང་པོ་རོང་ཆེན་དགེ་འདུན་རྒྱལ་མཚན་གྱི་རྟོགས་བརྗོད།
ཤིང་། །རྩོད་ངག་རིགས་ལམ་མགྲིན་པའི་རྒྱངས་གླུ་ཡིས། །ཡིད་སིམ་མཁས་གྲུབ་
བྱེ་བའི་གོ་ཀི་ལས། །ཐུབ་བསྟན་ནགས་ཀྱི་སྨན་ལྗོངས་མཛེས་གྱུར་ཅིག །སྔོན་
མཐའ་མི་མངོན་དུས་ནས་སྲིད་པ་འདིར། །ཀུན་སྦྱོར་རིམས་ཀྱིས་གདུངས་པའི་
ཉམ་ཐག་འགྲོ། །ཟབ་རྒྱས་གཡས་སུ་འཁྱིལ་བའི་ཆོས་ཀྱི་དུང་། །བཀྲ་ཤིས་གསང་
མཐོ་སྒྲོགས་པས་གསོ་གྱུར་ཅིག །གསེར་རྡུལ་བརྩེགས་པའི་ས་འཛིན་དང་པོའི་
རྩེར། །ཉི་ཟླའི་བགྲོད་པ་མ་བཤོལ་དེ་སྲིད་དུ། །དམ་པའི་རྟོགས་བརྗོད་འདི་ཡིས་
མཁས་རྣམས་ལ། །ཀུན་དགའི་རོལ་རྩེད་བྱིན་པ་ཉིད་གྱུར་ཅིག །བདག་ཀྱང་བདེ་
གཤེགས་སྙིང་པོའི་བྲི་གླུའི་འབྲས། །དཔལ་ལྡན་བླ་མའི་ཐུགས་རྗེ་ཚེ་རིང་བྱས། །
མི་འགྱུར་བདེ་བ་མཆོག་གི་ས་ཟླ་རུ། །བསྒྱུར་ནས་ཕུན་ཚོགས་གཟི་འོད་འབར་
གྱུར་ཅིག །ཞི་དུལ་ཉན་ཐོས་བརྟུལ་ཞུགས་ལ་གནས་བདག་བས་གཞན་གཅེས་
བྱང་ཆུབ་སེམས་ལ་དབང་འབྱོར་ཞིང༌། །རྟེན་འབྱུང་མཐའ་བྲལ་ལྟ་བས་རྒྱས་
བཏབ་གསང་ཆེན་རྡོ་རྗེ་ཐེག་པའི་ལམ་བཟང་པོ། །འགལ་མེད་གདམས་པར་
ལེགས་ཤར་རྒྱལ་བ་དགྱེས་པའི་ལམ་བཟང་ཐུབ་དགོངས་ཡང་སྙིང་ཞྭ་སེར་བསྟན།
ཚུལ་བཞིན་ཐོས་བསམ་སྒོམ་པས་འཛིན་སྐྱོང་སྤེལ་ལ་སྟོན་པའི་མཚན་འཆང་་་་་
གཉིས་པར་བདག་གྱུར་ཅིག །
ཅེས་མཁས་གྲུབ་ཡོངས་ཀྱི་འཁོར་ལོས་བསྒྱུར་བ་རོང་པོ་ལྗགས་ནག་པའི་རྟོགས་བརྗོད་
ཡིད་འཕྲོག་ཨུཏྤལའི་དོ་ཤལ་བློ་ལྡན་སྒེག་མོའི་མགུལ་རྒྱན་ཞེས་བྱ་བ་འདི་ནི། སྟག་ཚང་ལྷ་
མོའི་དགོན་གྱི་མཁན་ཟུར་སྙིགས་མའི་དུས་འདིར་འཁོར་ལོ་གསུམ་གྱི་རོལ་པ་དཔག་པར་་་་་
དཀའ་བའི་ཁུར་སྙིང་སྟོབས་ཀྱི་ཕྲག་པར་ཁྱོགས་སུ་བསྣམས་ནས་རྒྱལ་བའི་བསྟན་པ་རིན་པོ་་
ཆེ་འཛིན་སྐྱོང་སྤེལ་གསུམ་བྱེད་པ་ལ་རླབས་པོ་ཆེའི་ཐུགས་བསྐྱེད་ཀྱི་མཐུ་གྲུབ་པ་ཆོས་ཀྱི་རྗེ་་་
དཀོན་མཆོག་སྨོན་ལམ་དཔལ་བཟང་པོའི་ཞལ་སྔ་ནས་ཀྱིས་བཀའ་ལུང་གསེར་གྱི་མེ་ཏོག་སྤྱི་་
བོའི་རྒྱན་དུ་ཕེབས་པ་ལ་བརྟེན་ནས་འཁོས་ཆུང་གི་སྤྲང་བན་ཆོས་མིང་སྙོམ་ལས་པ། དཀོན་
མཆོག་ཆོས་འཕེལ་གྱིས་རང་ལོ་ཉེར་དྲུག་པ་ཕུར་བུ་ཞེས་པ་ས་ཕོ་སྤྲེའུའི་ལོའི་གླུ་དབྱངས་ཀྱི་་
261



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཟླ་བའི་དཀར་ཕྱོགས་ཀྱི་དགའ་བ་དང་པོའི་ཉིན་གྲུབ་པར་བགྱིས་ཏེ་མཁན་རིན་པོ་ཆེར་་་་་་་
གཟིགས་འབུལ་དང་ཞུས་དག་ལ་བསྲིངས་པས་ཚིག་དོན་གྱི་ཆ་ལ་ལེགས་སོ་དང་བཅས་་་་་
གནང་བྱུང་བར་སླད་ནས་ཀྱང་བཅོས་བསྒྱུར་ཕྲན་བུ་བྱས་ཏེ་དཔྱད་བཟོད་པའི་ལུགས་སུ་་་་་
བཀོད་པ་དགེ་ལེགས་སུ་གྱུར་ཅིག །
262



༄༅། །བཀའ་དྲིན་མཚུངས་མེད་བློ་བཟང་བསྟན་
པའི་རྒྱལ་མཚན་དཔལ་བཟང་པོའི་
ཐུན་མོང་གི་རྣམ་ཐར་ས་
བོན་དང་བཅས་པ་
བཞུགས་སོ།།
ཧོར་སྤྲུལ་སྐུ་འཇམ་དབྱངས་མཁས་གྲུབ་ཀྱིས་མཛད།



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
༡.གང་སྐུ་ཉིན་བྱེད་གཞོན་ནུ་རིགས་རུས་ཕུན་སུམ་
ཚོགས་པར་སྐུ་བལྟམས་པ་དང༌། ལྷ་དང་བླ་མའི་
ལུང་ལས་སྐུ་གོང་མའི་ཡང་སྲིད་དུ་ངོས་འཛིན་
དང་ཁྲི་གསོལ་དགའ་སྟོན་གནང་སྐོར།
༄༅། །ན་མོ་གུ་རུ་མཉྫགྷོ་ཥ་ཡ། དགེ་ལེགས་མཚན་དཔེའི་རི་མོ་རྣམ་བཀྲ་
འགྲོ་ཀུན་དགའ་བའི་མིག་གི་བདུད་རྩི་ལྟ་བུའི་སྐུ། །ཚངས་པའི་དབྱངས་ཀྱིས་
ངག་གི་དབང་ཕྱུག་བཞད་པའི་གཞུང་ལུགས་མཐའ་ཡས་འགྲོ་ལ་ཐོགས་མེད་་་་་་་
གསུང་། །མི་བརྗེད་གཟུངས་ཐོབ་ལྷན་ཅིག་སྐྱེས་དགའི་སྙིང་བོ་མཆོག་ལ་རྣམ་
པར་རོལ་བའི་ཐུགས་མངའ་བ། །རྒྱལ་ཀུན་འཕྲིན་ལས་བསམ་ཡས་སྒྱུ་མའི་གར་
གྱིས་གདུལ་བྱའི་དོན་མཛད་རྗེ་བཙུན་བླ་མར་འདུད། །ཤེས་བྱའི་པད་མཚོ་ཀུན་
གསལ་ཉིན་མོར་བྱེད། །མཁས་མང་ཀུན་དགའ་བསྐྱེད་མཚན་མོའི་མགོན། །རྣལ་
འབྱོར་དབང་ཕྱུག་གྲུབ་པའི་གཙུག་གི་ནོར། །འདོད་དགུའི་དཔག་བསམ་རྐང་
འཐུང་ཁྱོད་ཕྱག་འཚལ། །རྣམ་ཐར་ཆུ་གཏེར་གཏིང་མཐའ་ཟབ་པ་ལས། །ཡོན་
ཏན་ནོར་བུའི་ཆ་ཤས་འགའ་ཙམ་ཞིག །བསམ་པ་རྣམ་དག་གངྒཱའི་ཆུ་རྒྱུན་གྱིས། །
བྱི་དོར་བྱས་ནས་ཕྲེང་བར་སྤེལ་བར་བྱ། །དེ་ལ་འདིར་བདག་གི་འདྲེན་པ་དམ་
པ་མཁྱེན་བརྩེ་ནུས་པའི་དབང་ཕྱུག་རྗེ་བཙུན་བླ་མ་འདི་ཉིད་ཤེས་བྱ་ཐམས་ཅད་་
ཆགས་ཐོགས་མེད་པར་མངོན་སུམ་གཟིགས་པའི་ཡེ་ཤེས་ཀྱི་སྤྱན་བརྙེས་པ། ངེས་
པའི་དོན་དུ་བསྐལ་པ་དཔག་ཏུ་མེད་པའི་སྔ་རོལ་ཏུ་ཚོགས་གཉིས་རྫོགས་ནས་་་་་
འབྲས་བུ་མངོན་དུ་བྱས་ཟིན་པ་ཡིན་ཀྱང༌། དེང་གི་གདུལ་བྱའི་སྐྱེ་བོ་རྣམས་ཀྱི་
སྣང་བ་དང་མཐུན་པར་མཁས་བཙུན་བཟང་པོའི་བརྟུལ་ཞུགས་འཛིན་པའི་སྐྱེ་་་་
265



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཕྲེང་ལྔ་བ་འདིའི་དབང་དུ་བྱས་པའི་རྣམ་པར་ཐར་བ་ཉུང་བསྡུས་ཤིག་བརྗོད་་་་
པར་བྱ་བ་ལ། འཛམ་བུའི་གླིང་གི་བྱང་ཕྱོགས། བོད་ཁ་བ་ཅན་ཀྱི་ལྗོངས། མདོ་
སྨད་རྡོ་བའི་ཡུལ་གྱི་སྟོད། རུས་ཆེན་ལྡོང་གི་རིགས་ལས་ཆད་པའི་རི་ཤུལ་ཞེས་
པར་ཡབ་ཚེ་རིང་འབུམ་ཞེས་པ་རང་བཞིན་བཟང་བ། དཀོན་མཆོག་ལ་དད་
ཅིང་ཡིག་དྲུག་ཁ་ཏོན་ལ་འབད་པས་དུང་ཕྱུར་གཉིས་ལྷག་འགྲུབ་པ། ཡ་རབས་
ཀྱི་སྤྱོད་ཚུལ་དང་ལྡན་པ། ཡུམ་སྐྱིད་མོ་ཡག་ཅེས་གཡོ་སྒྱུས་དབེན་ཞིང་དད་
བརྩོན་སྙིང་རྗེ་སོགས་བསྔགས་འོས་ཀྱི་གནས་སུ་གྱུར་པ། བྱ་སྐད་ལ་བརྟག་ནས་
ལེགས་ཉེས་ཀྱི་བླང་དོར་མི་འཁྲུལ་བར་སྟོན་པ། དེ་གཉིས་ལ་སྲས་མིང་སྲིང་ལྔ་
བྱུང་བའི་གསུམ་པ་རྗེ་བླ་མ་འདི་ཉིད་ལྷུམས་སུ་ཞུགས་ནས་སྐབས་འགའ་ཞིག་ཏུ་་
བློ་ཡུལ་ལས་འདས་པའི་དྲི་བཟང་ཕྱི་ནང་ཀུན་ཏུ་ཁྱབ་པར་འཐུལ་བ་དང་། རྨི་
ལམ་སོགས་དགེ་མཚན་གྱི་ལྟས་མང་པོ་འབྱུང་བ། ལུས་སེམས་བདེ་ཞིང་རིག་པ་
གསལ་བས་ཡིད་སྤྲོ་བའི་ངང་དུ་གནས་ཤིང་། དགའ་བ་ཞེས་པ་ཆུ་འབྲུག་གི་
ལོར( སྤྱི་ལོ ༡༧༡༢）སྐུ་བལྟམས་པའི་ཚེ་འཇའ་ཚོན་གྱི་གུར་དང་མེ་ཏོག་གི་ཆར་
འབབ་པ་སོགས་ཐམས་ཅད་མཐོང་སྣང་དུ་མཐུན་པར་བྱུང་ཞིང་། གཞོན་ནུ་དེ་
ནི་སྔོན་གྱི་རྒྱལ་བའི་བསྟན་པ་ལ་བྱ་བ་བྱས་ཤིང་། དགེ་བའི་རྩ་བ་ཁྱད་པར་ཅན་
བསྐྲུན་པའི་མཐུ་ལས། སྐུ་ལུས་མཛེས་ཤིང་བརྗིད་ཆགས་པ་ཆུ་ཞེང་གབ་པ། ཞལ་
གྱི་དཀྱིལ་འཁོར་དཀར་ཞིང་སྣུམ་ལ་དྲི་མ་མེད་པ། དཔྲལ་བའི་དབྱེས་ཆེ་ཞིང་
དཔུང་མགོ་རྒྱས་པ། ཕྱག་དང་ཞབས་པདྨ་ལྟར་འཇམ་ཞིང་ཁོ་ལག་ཡངས་པ་
སོགས་སྐྱེས་བུ་ཆེན་པོའི་མཚན་དང་ལྡན་པ། ཆུང་ངུ་ཉིད་ནས་སྤྱོད་པ་དམན་
པའི་གནས་སུ་བཀྲི་མི་ནུས་ཤིང་། གསུང་སྒོ་ཕྱེ་ཙམ་ནས་ང་བསྟན་པ་རབ་རྒྱས་
ཡིན་གསུངས་པས་ཡབ་ཡུམ་ཐེ་ཚོམ་དུ་གྱུར། དེ་ཡང་ཚོད་དང་བསྟུན་པའི་ཁ་
ཟས་ལོག་འཚོ་མ་ཡིན་པས་རིམ་གྱིས་སྐྱེད་བསྲིང་བའི་ཚེ་ཡང་། རྟག་ཏུ་གཞན་
266



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
གནོད་གཞིར་བཅས་སྤོང་བའི་མཚན་ཉིད་ཅན་གྱིས་བྱང་ཆུབ་ཀྱི་སེམས་རྣམ་པ་་་་
གཉིས་ལ་གོམས་པའི་ཐུགས་ཀྱིས་ཡུམ་ལ་འཚོ་སྐྱོང་དཀའ་བའི་བྱིས་པ་ཕལ་བའི་་་
སྤྱོད་པ་མི་མངའ་ཞིང་། དམ་པ་ཆོས་ཀྱི་རིགས་སད་ཅིང་། རང་བཞིན་གྱིས་
ཐུགས་གསལ་བ། ཡབ་ཡུམ་དང་རྒན་རབས་ལ་དད་ཅིང་བག་ཕེབས་པར་སྨྲ་བ། །
འཛུམ་པའི་བཞིན་དང་གསལ་བར་བརྡ་འཕྲོད་པར་སྨྲ་བ་སོགས་ཚུལ་ཤིན་ཏུ་་་་་
བཟང་བར་གྲགས་ཤིང་། ཅུང་ཟད་ནར་སོན་པ་ནས་སྐུ་རྩེད་གནང་བའི་ཚེ། ས་
སྟེགས་སོགས་བཞུགས་ཁྲིའི་རྣམ་པ་ཅན་གྱི་ཁར་བཞུགས་ནས་ཆོས་འཆད་པ་་་་་་
དང༌། རྡོ་དང་ཤིང་དུམ་སོགས་རྡོ་དྲིལ་གྱི་ཚུལ་དུ་བཟུང་ནས་དབང་བསྐུར་བ་
དང༌། ཏིང་འཛིན་སྒོམ་པའི་སྟངས་ཀ་ཁོ་ནས་རང་བཞིན་བཟང་བའི་སྤྱོད་པ་མི་
འདོར་བ། ངོ་ཤེས་པ་དང་མི་ཤེས་པ་ཐམས་ཅད་ལ་མཛའ་བའི་རྣམ་འགྱུར་དང་།
འཛུམ་གྱིས་བསུ་བ་སོགས་ཁྱད་པར་དུ་འཕགས་པས་ཡུལ་མི་ཐམས་ཅད་ཀྱིས་་་་་་
རང་གི་བུ་གཅེས་ལྟར་ཡིད་རབ་ཏུ་དྭངས་པར་གྱུར། སྐབས་སུ་མཛོ་མོ་ཞིག་ཡོད་
པར་ནོར་ནད་ཀྱིས་ཉེན་པའི་ཚེ། འབྱུང་བོ་དེ་དག་མངོན་སུམ་དུ་གཟིགས་པའི་
ཚུལ་ཀྱིས་བརྡེག་བརྡུང་མཛད་ནས་ཚར་བཅད་ཅིང་གནས་གཞན་དུ་ཁ་བསྒྱུར་་་་
བའི་གསུང་བྱོན་པ་སོགས་ངོ་མཚར་བའི་མཛད་པ་དང་བླང་དོར་གྱི་གསུང་འོས་་་
འཁྲུལ་མེད་སོགས་ཀྱི་རྒྱུ་མཚན་ཀིརྟི་ནས་རིམ་བཞིན་ཐོས་པས། མདོ་སྔགས་ཀྱི་
གཞུང་ལ་ཐོས་བསམ་དང་། ཡི་དམ་ལྷའི་སྒོམ་སྒྲུབ་སོགས་ཆོས་སྤྱོད་བཅུའི་སྤྱོད་
པས་དུས་འདའ་ཞིང་གཞན་ཕན་གྱི་ལྷག་བསམ་སོགས་བསྔགས་འོས་ཀྱི་ཡོན་ཏན་
དུ་མ་དང་ལྡན་པའི་སྐུ་དབོན་རབ་འབྱམས་པ་འཇམ་དབྱངས་དོན་ཡོད་རྒྱ་མཚོ།
ཆོས་སྲིད་འཛིན་སྐྱོང་གི་བྱ་བཞག་གང་ལའང་བློ་གྲོས་ཀྱི་རྩལ་དང་ལྡན་པའི་་་་་
གཉེར་བ་དགེ་སློང་འཇམ་དབྱངས་རྒྱ་མཚོ་གཉིས་ཀྱིས་དངོས་བརྒྱུད་ཅི་རིགས་་་་
པས་དྲག་ཞན་ཐམས་ཅད་ལ་ཕྲ་ཞིབ་ཀྱི་སྒོ་ནས་འདྲི་རྟོགས་དང༌། ཕྱག་འཕྲེང་རྡོ་
267



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དྲིལ་སོགས་ངོས་འཛིན་གྱི་སྐོར་སྤྱན་ལམ་དུ་བསྟར་བས་འཁྲུལ་མེད་བྱུང་བ་་་་་་་
སོགས་ལ་མཐོང་ཐོས་ཀྱི་སྐྱེ་བོ་ཀུན་ཡིད་ཆེས་ཀྱི་ཁར། པཎ་ཆེན་ཐམས་ཅད་
མཁྱེན་ཅིང་གཟིགས་པ་དང་། ལ་མོ་ཆོས་སྐྱོང་གཉིས་ཀྱིས་ལུང་བསྟན་ངེས་ཅན་
བྱུང་བར་བརྟེན། དབོན་གཉེར་གཉིས་སོགས་སྐུ་ཉེ་གྲུ་འཁོར་ཚང་མ་ཐེ་ཚོམ་
བྲལ་ནས་བློ་རྩེ་གཅིག་དྲིལ་གྱིས་གདན་འདྲེན་བྱེད་རྒྱུར་ཐག་བཅད་ནས་སྐུ་ཡོན་་་་
གང་འོས་དང་། ཕྱོགས་དེའི་བླ་དཔོན་ཡུལ་མི་ཐམས་ཅད་ལ་དགའ་སྟོན་གྱིས་
བསྙེན་བཀུར་སོགས་མི་ལྷོད་པ་བགྱིས་ནས་དགུང་ལོ་ལྔའི་སྟེང་ཀིརྟི་ཕྱོགས་སུ་་་་་
གདན་དྲངས། གཞི་བདག་ཚེ་རིང་གྲགས་པའི་རི་ཞོལ་དུ་ཞག་བཞུགས་མཛད་
དུས་སྤྲིན་དང་འཇའ་ཚོན་སྣ་ཚོགས་འཁྲིགས་ཤིང་ཆར་ཟིམ་བུ་འབབ་པ་སོགས་་་་
ལྟས་བཟང་པོ་ཤར། ཕྱི་ཉིན་དུས་ཚེས་དགེ་བར་ལྷ་དང་བླ་མའི་ལུང་གིས་ཟིན་
པའི་ཀཱ་ལ་རའི་དགོན་པ་རོང་བོ་ལྕེ་ནག་པའམ་དྲུང་ཆེན་དགེ་འདུན་རྒྱལ་མཚན་་
གྱིས་བྱིན་གྱིས་བརླབས་པའི་གནས། ཕྱོགས་ལས་རྣམ་པར་རྒྱལ་བའི་གཙུག་ལག་
ཁང་ནང་སོར་གྲགས་པར་མི་འཇིགས་སེངྒེའི་ཁྲི་ལ་ཞབས་ཀྱི་པདྨོ་རྣམ་པར་་་་་
བཀོད་དེ་མཁས་པ་དང་གྲུབ་པའི་དབང་ཕྱུག་ཐོགས་མེད་བློ་བཟང་འཇམ་་་་་་་
དབྱངས་ཀྱི་སྤྲུལ་པའི་སྐུ་མཐོང་བ་དོན་ལྡན་དུ་མངའ་གསོལ་ནས་བཀྲ་ཤིས་ཀྱི་་་་་
དགའ་སྟོན་མཛད་པའི་དུས་ནམ་མཁའ་གཡའ་དག་ཅིང་གསལ་བའི་ངོས་ནས་་་
འོད་གདུགས་དཀར་པོ་ལྟ་བུ་སྤྲུལ་པའི་སྐུའི་དབུ་ཐད་དུ་རྒྱུན་རིང་འཁོར་ནས་་་་
ཡལ་བ་དེར་འདུས་ཀུན་གྱིས་མཐོང་ཞིང་བཀྲ་ཤིས་པའི་རྟགས་བརྒྱད་ལ་སོགས་་་་
པའི་དབྱིབས་ཅན་གྱི་འཇའ་སྤྲིན་དང་། མེ་ཏོག་གི་ཆར་སོགས་དཀར་ཕྱོགས་ཀྱི་
ལྷ་རྣམས་དགྱེས་པའི་རྟགས་མཚན་གསལ་བར་གྱུར་པས་སྐྱེས་ཆེན་དམ་པའི་རང་
རྟགས་མངོན་པའི་སྙན་གྲགས་ཀྱིས་གདུལ་བྱར་གྱུར་པའི་དད་ལྡན་གྱི་སྐྱེ་བོ་་་་་་
རྣམས་ཀྱི་རེ་བ་ཡོངས་སུ་ཚིམ་པར་གྱུར། །
268



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
༢. སྐུ་ན་ཕྲ་མོའི་དུས་ནས་སྐུ་ཡོན་གསན་བཞེས་དང་།
བསྟན་པའི་འཇུག་སྒོ་དང་པོ་ཚངས་སྤྱོད་དགེ་བསྙེན་
བར་མ་རབ་བྱུང་གི་བསླབ་པ་བཞེས་པ། ཚ་ཁོའི་
རྒྱལ་ཁག་གསུམ་གྱིས་གཙོས་ཡུལ་གྲུ་དུ་
མར་ཆིབས་བསྒྱུར་གནང་སྐོར།
དེ་ནས་དགེ་སློང་ཡེ་ཤེས་ཞེས་པ་མཁས་ཤིང་བཙུན་པ་ཞིག་ཡོད་པ་ཀློག་་་་
སློབ་པའི་སློབ་དཔོན་དུ་བསྐོས་ནས་ཀ་མད་སུམ་ཅུས་ཚོད་བརྟགས་པས་ཚེགས་་་
མེད་པར་མཁྱེན། . འཇམ་དཔལ་མཚན་བརྗོད་བསླབ་པས་སྒྲ་དག་ཅིང་ཐོགས་
མེད་དུ་ཀློག་བདེ་བར་གྱུར། དེ་ནས་སྐྱབས་འགྲོ་ནས་བརྩམས་ཏེ་ཆོས་སྤྱོད་སྨོན་
ལམ་ཆོ་ག་སོགས་བློ་འདོན་གྱི་རིམ་པ་ལ་ཐུགས་འཛིན་མཛད་པས་ཡིད་གཞུང་་་་
ཞིང་ཤེས་རབ་མེ་ལྕེ་ལྟར་གསལ་ལ་མྱུར་བས། ཡིག་ཀློག་བསླབ་པར་མ་ཟད་བརྡ་
བསྟན་པ་ཙམ་གྱིས་ཀྱང་ཐུགས་སུ་ཆུད་པས་སློབ་དཔོན་གྱིས་མ་བསླབ་པ་དང་་་་
སྔར་གཟིགས་མ་མྱོང་བའི་དཔེ་རྣམས་ཀྱང་ཤར་གྱིས་འདོན་པ། ཞར་ལ་འདྲི་བ་
དང་ཚིག་དོན་ལ་དཔྱད་པར་མཛད་པས་ཀུན་གྱི་ཡིད་ལ་ཡ་མཚན་པར་གྱུར། དེ་
ནས་ཁང་གསར་བླ་མ་དབུ་མཛད་ཅེས་བརྟན་མཁས་ཀྱི་ཡོན་ཏན་དང་ལྡན་ཞིང་་་
འགྲོ་ཕན་ཆེ་བ་ཞིག་བཞུགས་པའི་དྲུང་དུ་སངས་རྒྱས་ཀྱི་བསྟན་པའི་འཇུག་སྒོ་་་་་
དང་པོ་ཚངས་སྤྱོད་དགེ་བསྙེན་ནས་བར་མ་རབ་བྱུང་གི་བསླབ་པའི་བར་ལེགས་་་
པར་བཞེས་ནས་མཚན་བློ་བཟང་བསྟན་པའི་རྒྱལ་མཚན་དུ་གསོལ་ནས་ངུར་སྨྲིག་
གི་རྒྱལ་མཚན་འཛིན་པར་མཛད་པས་ལྷ་མི་ཐམས་ཅད་ཀྱི་མཆོད་པའི་གནས་སུ་་་
གྱུར། ལེན་གཅིག་གཡེང་བའི་ཚུལ་ཁ་ཡར་མཛད་པས་སློབ་དཔོན་གྱིས་བརྡེག་
269



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པར་བརྩམས་པས་བྲོས་སོང་བ་ཕྱིའི་སྐོར་ཁང་ལ་རྗེས་ཟིན་ཟིན་དུ་དེད་པས་མིག་
ལམ་དུ་བོར་སོང་བ་བཙལ་བས་མ་རྙེད། ཕྱི་ཉིན་སྟེང་ཁང་གི་ཡ་ཐོག་གདུང་སྣེའི་
རྩིག་གསེབ་ནས་ཕྱིར་ཐོན་པ་ཅིག་གི་སྟེང་དུ་བྱེའུ་བབ་པ་བཞིན་བཞུགས་འདུག་་་་
པས་མིའི་བོངས་ཚོད་ཀྱིས་མ་སླེབ་པར་ཤིང་སྐས་བཙུགས་ནས་ལེན་དགོས་པ་་་་་
བྱུང་། དེའི་ཚེ་རྒྱུ་མཚན་ཞུས་པས་སྐོར་ཁང་གང་ཡུལ་མ་རྙེད་པར་ཕར་བལྟས་
པས་རྩིག་གསེབ་ཕྲ་མོ་ཞིག་མཐོང་བས་དེ་ཕྱིན་ནས་འདུ་ཁང་ནང་དུ་སླེབས།
ཡང་མཐོང་གིས་དོགས་ནས་ཡར་བལྟས་པས་རྒྱ་མཐོང་གཟིགས་པས་དེར་བྲོས་པ་
ལས་གདུང་གི་སྣེ་མོར་ཇི་ལྟར་ཕྱིན་པ་མ་ཤེས་གསུངས། དེ་ཡང་རླུང་སེམས་ལ་
དབང་ཐོབ་པ་ཕྱོགས་ཙམ་བསྟན་པ་ལས་སོ་སོ་སྐྱེ་བོའི་སྤྱོད་ཡུལ་མིན་པར་ངེས་སོ།
དགེ་རྒན་ལ་དད་པ་དང་སྤྲོ་བ་ལྷན་དུ་སྐྱེས་ནས་ཁྱོད་འགྲོ་མགོན་སྤྲུལ་སྐུར་འཁྲུལ་
བ་མི་མངའ་བས་བདག་ལ་བརྩེ་བས་གཟིགས་པ་མི་འདོར་བར་དགོས་ཚུལ་ཞུས།
སྐབས་ཤིག་རྗེ་གོང་མ་བསྟན་པ་རིན་ཆེན་དང༌། ཕྱིས་སུ་འགྲོ་མགོན་གྱི་སྐུ་མཆེད་
བསྟན་པ་རྒྱལ་མཚན་གཉིས་ཀྱིས་བདག་པོ་མཛད་པའི་གཟིམ་ཁང་ཚང་ནས་རྟ་་་
གཉིས་རྐུན་མས་ཁྲིད་སོང་བར་ར་མདར་སྐྱ་སེར་འགའ་ཞིག་སོང་ཟིན་པའི་ཕྱི་་་་
ཉིན་མི་རྒྱབ་ཚེ་རིང་རྒྱལ་གྱིས་ཕྱག་དབང་ཞིག་གནང་ན་ཁོ་བོ་རྟའི་ར་མདར་འགྲོ་
དགོས་ཞུས་པས་ཁྱོད་རང་བྲེལ་མི་དགོས་ནང་སོའི་སྒོ་ནས་ཙ་མུཎྜི་ཐོན་སོང་བས་་
རྐུན་མ་ཟིན་ཡོད་གསུངས། དེར་རྐུན་མ་གཉིས་མགོ་འཁོར་ནས་དགོན་པའི་ཁད་
ཉེ་སར་ཐབ་བཟུང་ནས་བསྡད་ཡོད་པའི་རྗེས་སླེབས་ནས་བཙོན་དུ་བཟུང་་་་་་
སོགས་ལྐོག་གྱུར་གྱི་ཆོས་རྣམས་མངོན་སུམ་ལྟ་བུར་གཟིགས་པ་ཆེས་མང་ངོ༌། །དེ་
ལྟར་སྐྱེས་སྟོབས་ཀྱི་མཁྱེན་རབ་བསམ་གྱིས་མི་ཁྱབ་པ་དང་ལྡན་པས། ཀློག་དང་།
ཡི་གེ་དང༌། གྲངས་དང་། རྩིས་ལ་སོགས་པའི་ཐུན་མོང་གི་རིག་པ་ཐམས་ཅད་
ཐོགས་པ་མེད་པར་མཁྱེན་ཅིང་ཆོས་དང་མཐུན་པའི་གྲོགས་ལ་ཐུགས་ཤིན་ཏུ་་་་་
270
སང་ཅིས༧ས



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
མཉེས་པ་དང་གསོང་བོར་སྨྲ་ཞིང་འགྲོགས་ན་བདེ་བ་ཞིག་ཡིན་ཞིང་། སྲིད་པའི་
སྐྱེ་བ་དུ་མར་གོམས་ཤུགས་གྱིས་སྐུ་ན་ཕྲ་མོ་ནས་ཡོན་ཏན་གྱི་ཚོགས་དུ་མ་ལ་་་་་
དབང་འབྱོར་ཞིང་། དགེ་བའི་ས་བོན་ཕུན་སུམ་ཚོགས་པར་འབྱུང་བ་ཆོས་ཉིད་
ཡིན་པས་སོ། །དེ་ལྟར་དཔེ་ཆ་གཤར་སྦྱང་གི་ཞོར་ལ་འཇམ་པའི་དབྱངས་དཀར་
པོ་དང་། དབྱངས་ཅན་མ། རྡོ་རྗེ་འཇིགས་བྱེད་རྣམས་གྱི་བསྙེན་སྒྲུབ་ལ་འདྲིས་
པར་མཛད་པས་ལྷག་པའི་ལྷ་ཞི་ཁྲོ་དུ་མས་དངོས་ཉམས་ཅི་རིགས་ཀྱི་སྒོ་ནས་བྱིན་
གྱིས་བརླབས་པའི་རྟགས་མཚན་གསལ་བར་གྱུར་པས་མཁྱེན་རབ་ཀྱི་སྣང་བ་རྒྱས།
དགུང་ལོ་བརྒྱད་ཀྱི་དུས་སུ་སྐྱེས་བུ་གསུམ་གྱི་ལམ་གྱི་རིམ་པ་ཚིག་ཉུང་ལ་དོན་་་་་
འདུས་པ་ཞིག་ལྗགས་རྩོམ་མཛད། སྐབས་སུ་བརླ་གཡས་པར་སྔོན་ཕ་རོལ་གྱིས་
མནན་གཏད་བྱས་པ་དུས་སུ་སྨིན་པས་ས་བདག་གི་ནད་ལྟ་བུའི་རྨ་ཞིག་བྱུང་བར་
ལོ་འཁོར་ནས་སོས་མ་ཐུབ་པར་དཀའ་ཆོས་རིམ་གྲོ་སོགས་མང་དུ་བྱས་ཀྱང་ཕན་་
བསྐྱེད་མ་བྱུང་བས། གསང་བའི་བདག་པོ་ཨུ་ཙརྱའི་བསྙེན་སྒྲུབ་ཟླ་བ་དྲུག་གི་
རིང་མཛད། གདོན་དེ་དག་གིས་མ་བཟོད་པར་ཕྱིར་ཐོན་པའི་རྨི་ལྟས་གསལ་
བར་བྱུང་བས་ཟུག་རྔུ་གཞི་མེད་དུ་དྭངས་ཤིང་མཐུ་སྟོབས་ཀྱི་གཟི་བརྗིད་རྒྱས་་་་་
པུར་གྱུར། སྐབས་སུ་སློབ་དཔོན་དེ་ཉིད་ཞིང་གཞན་དུ་གཤེགས་པས། དགེ་སློང་
བློ་བཟང་འཕྲིན་ལས་ཞེས་མདོ་སྔགས་ཀྱི་གཞུང་ལ་མཁས་ཤིང་བསླབ་པ་གསུམ་་་
ཀྱིས་རྒྱུད་ཕྱུག་པ་ལུང་དང་རྗེས་གནང་སོགས་གསན་རྒྱ་ཆེ་བ་ཞིག་དགེ་རྒན་དུ་་་་
།སྟེན་པས་ཧ་ཅང་སློབ་མ་དགོས་པར་རྩོལ་མེད་དུ་ཐུགས་ལ་འཁྲུངས་པས་སློབ་་་
པོན་ཡང་ཤིན་ཏུ་ངོ་མཚར་སྐྱེས། ཤེས་བྱ་གང་ལའང་གསན་སྦྱངས་ཀྱི་རྩོལ་བ་
སྣ་མི་ལྟོས་པར་ཕྱོགས་དེ་ཙམ་གྱིས་མཁྱེན་ཅིང་གཟིགས་པ་ནི་ཡང་སྲིད་མང་པོར་་་
iས་བསམ་ལ་གོམས་པའི་བག་ཆགས་མངོན་དུ་གྱུར་པའོ། །གཞན་ཡང་བསྙེན་
།ཚམས་ཀྱི་སྐབས་འགའ་ཞིག་ཏུ་མིག་གི་སྤྱོད་ཡུལ་དང་སྒྲ་སྐད་ཀྱི་རྣམ་པ་སོགས་་
271



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དམ་ཅན་སྲུང་མ་སྤྲིན་བཞིན་འདུ་བའི་མཚན་མ་གསལ་བར་ཤར། རྒྱུན་པར་བུ་
མོ་དང་སྲིང་མོ་སོགས་ཀྱི་རྣམ་པས་མཁའ་འགྲོ་གསང་བ་ཡེ་ཤེས་དང་། དངོས་
ཉམས་རྨི་ལམ་གྱི་རོལ་བས་ལྷ་ཆེན་གུར་དང་། དཔའ་བོ་བྲམ་ཟེའི་གཟུགས་ཅན།
དམ་ཅན་ཆོས་ཀྱི་རྒྱལ་པོ་རྣམས་ཀྱིས་ཞི་རྒྱས་དབང་དྲག་གི་རྣམ་འགྱུར་དུ་མས་་་་
སྲུང་སྐྱོབ་ཀྱིས་འཕྲིན་ལས་གཡེལ་མེད་དུ་སྒྲུབ་པར་མཛད་པ་ཚད་མས་གྲུབ་ཅིང་།
གདན་སར་ཕེབས་ནས་བཟུང་ཚ་ཁོའི་རྒྱལ་ས་ཁག་གསུམ་གྱིས་གཙོས་པས་རྡོ་བ་་་
སྟོད་སྨད་མགོ་ལོག་འཛམ་ཐང་ཇིང་ཁ་ས་བར་མཁར་གསར། རྔ་བ་ར་མདོ་
དབལ་ཤུལ་ཕན་ཚུན་སོགས་སྟོད་སྨད་ཀུན་ནས་བླ་དཔོན་རིགས་ཀྱིས་འཚམས་་་་
ཞུས་སྐྱབས་འཇུག་སྦྱིན་བདག་སོ་སོ་ནས་གསོན་གཤིན་གྱི་འབུལ་བསྔོ་རྟེན་གྱིས་་་་
མཚོན། གསེར་དངུལ་གོས་དར་གོ་མཚོན་རྟ་ནོར་སོགས་རང་རང་གི་འབྱོར་
འཁོས་དང་བསྟུན་པའི་བསྙེན་བཀུར་བགྱིད་པ་རྣམས་ལ་ཕྱག་དབང་བཀའ་བསྒོ་་
བསྔོ་སྨོན་གང་དགོས་ཀྱིས་ཚིམ་པར་མཛད་པས་དད་ལྡན་རྣམས་སྤྲོ་དགའ་ཚད་་་་
མེད་པའི་ཕན་བདེའི་དཔལ་ལ་སྦྱོར་བར་མཛད། དགུང་ལོ་བཅོ་ལྔའི་དུས་དབོན་
རྒན་དེ་ཉིད་གྲིབ་གདོན་ཞིག་གིས་བསྙུང་ནས་ཧོར་བྲག་མགོའི་ལྷ་རྗེ་ནས་སྨན་་་་
དཔྱད་དང༌། ཏྲེ་བོ་དགོན་པར་ཕྱག་སྐོར་བགྱིད་པར་ཕྱིན་པས་ཡུན་རིང་
འགྱངས། དེའི་ཚེ་ཐུགས་འཚེར་བའི་རྣམ་པས་སྐྱོ་བ་ཚད་མེད་པའི་སྐབས་སུ་
གླེང་འབུམ་ལ་གཟིགས་རྟོགས་མཛད་པས་སྐྱོ་བ་སངས་ཤིང་འདུལ་བའི་སྡེ་སྣོད་་་་
ཀྱི་བརྗོད་དོན་ཐུགས་ལ་ཆུད། ངེས་འབྱུང་བྱང་སེམས་ཡང་དག་པའི་ལྟ་བ་
རྣམས་ལ་ངེས་ཤེས་རྒྱས། དགུང་ལོ་བཅུ་དྲུག་གི་སྐབས་སུ་རྔ་བ་ཕྱོགས་སུ་ཆིབས་
ཁ་བསྒྱུར་ཏེ་ས་ག་ཟླ་བའི་ཚེས་བཅོ་ལྔ་ལ་མཁར་རིའི་ལ་བཙས་ཞེས་པར་བསངས་
མཆོད་བགྱིས་པའི་སྐབས་སུ་ནམ་མཁའ་གཡའ་དག་པའི་ངོས་སུ་སྤྲིན་དཀར་པོ་་་
འཁྲིགས་པའི་ཀློང་ནས་བྱང་ཆུབ་སེམས་དཔའ་སྒྲིབ་པ་རྣམ་སེལ་མར་གད་ཀྱི་་་་་
272



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
མདོག་ཅན་གཟིགས་པའི་ཕྱག་གཡས་སྐྱབས་སྦྱིན་གྱི་ཕྱག་རྒྱ་ཉིད་ཀྱི་ཐུགས་ཀར་་་་
།ཏད། གཡོན་བདུད་རྩིའི་གང་བའི་བུམ་པས་ཁྲུས་གསོལ་བས་མ་དག་པའི་དྲི་
པ་ཐམས་ཅད་མུན་ཁུང་དུ་སྒྲོན་མེ་བཏེགས་པ་བཞིན་སངས་ཏེ་ཡེ་ཤེས་ཀྱི་སྣང་བ་
འབད་མེད་དུ་རྒྱས་ཤིང་རྣམ་པར་དཀར་བའི་ལེགས་ཚོགས་རྣམས་ལྷུན་གྱིས་གྲུབ་
པའི་འགོ་ཚུགས་ཤིང་ཨ་འཁྱམ་ལ་ཕེབས། རིགས་གསུམ་མགོན་པོའི་བཟླས་ལུང་
དང་གྲུབ་རྒྱལ་ལུགས་ཀྱི་ཚེ་དབང་སོགས་འདོད་ཆོས་ཀྱིས་ཚིམ་པར་མཛད། དྲག་
ཞན་ཀུན་གྱིས་ཟས་ནོར་འབྱོར་ཚད་ཀྱིས་བསྙེན་བཀུར་ཞུས། ཨ་མཆོག་བླ་མས་
གདན་དྲངས། ར་མདོ་གྲོང་བརྒྱད་ཀྱིས་ཆོས་འབྲེལ་ཞུས། དེ་ནས་རྔ་བར་ཕེབས། །
སྡེ་ཡས་མས་ཀུན་ནས་གདན་འདྲེན་ཞུས་པར་འཕྲལ་ཡུན་དགེ་བའི་ལེགས་ལམ་་་་
སྤེལ་བར་མཛད། དེ་ནས་སྡེ་སྣོད་གསུམ་ལ་ཐོས་བསམ་གྱིས་སྒྲོ་འདོགས་བཅད་
པས་མཁས་པའི་ཕ་རོལ་ཏུ་སོན་ཞིང་འོད་སྣའི་མཁན་པོ་མཛད་པ། བསླབ་པ་
གསུམ་གྱིས་ཐུགས་ཀྱི་བང་མཛོད་ཁེངས་ཤིང་རིམ་གཉིས་ཀྱི་རྣལ་འབྱོར་ལ་གཞོལ་
བས་བསམ་གྱིས་མི་ཁྱབ་པའི་ཏིང་ངེ་འཛིན་ལ་མངའ་བརྙེས་པ། ལུང་དང་
རྟོགས་པའི་བདག་ཉིད་ཆེན་པོ་གཉེན་རྩེ་དཔོན་སློབ་ངག་དབང་ཆོས་འཕེལ་བའི་
མདུན་དུ་ཕེབས། ཚེ་རབས་དུ་མར་དགེ་བའི་བཤེས་གཉེན་དུ་གྱུར་པའི་བག་
ཆགས་ཀྱིས་སྔར་འདྲིས་ཀྱི་བླ་སློབ་ལྟར་ཡབ་སྲས་ཐུགས་ཡིད་གཅིག་འདྲེས་སུ་་་་་་
གྱུར་ནས་ཚིགས་སྔ་མ་དགེ་ཚུལ་གྱི་སྡོམ་པ་བཞེས། སྒྲོལ་དཀར་ཡིད་བཞིན་
འཁོར་ལོ་སོགས་ཡི་དམ་གྱི་ལྷ་དུ་མའི་རྗེས་གནང་དང་། ཚེ་དཔག ཀུན་རིག
འཇིགས་བྱེད། བདེ་གསང་རྣམས་ཀྱི་དབང་། མཚན་བརྗོད་སྒྲོལ་ཤེར་སོགས་ཀྱི་
ལྗགས་ལུང་མནོས། སྐུ་གསུང་ཐུགས་རྟེན་གྱི་གཙོས་བདོག་པའི་དངོས་པོ་རྒྱ་ཆེ་
བ་མཎྜལ་གྱི་ཚུལ་དུ་ཕུལ། བསྟན་པའི་བདག་པོའི་སྐུ་བརྙན་སོགས་གནང་སྦྱིན་
སྐྱེ་དངོས་པོ་ཚན་ཆེ་བར་བསྩལ། དེ་ནས་དབལ་ཤུལ་འབུམ་ཡག་དང༌། སྐྱ་འཛོ་
273



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སོགས་དཔོན་ཁག་སོ་སོས་གདན་དྲངས། རྟ་ནོར་བདུན་བརྒྱ་སོགས་ཟང་ཟིང་གི་
འབུལ་བ་བསམ་གྱིས་མི་ཁྱབ་པ་བྱུང༌། དེ་ཕྱོགས་སུ་སྲུང་རིམ་བསྔོ་སྨོན་སོགས་
འདི་ཕྱིར་དགེ་བའི་ཆོས་སྦྱིན་གྱིས་ཚིམ་པར་མཛད། ཚུར་དགོན་པར་ཕེབས་ནས་
གོང་མའི་བཞུགས་གནས་ནང་སོའི་གཙུག་ལག་ཁང་གསར་བསྐྲུན་མཛད། འདུ་
ཁང་སོགས་རྒྱ་ཆེ་བར་བཏང་། བསྐལ་བཟང་གི་སངས་རྒྱས་སྟོང་སོགས་བླ་མ་ཡི་
དམ་ཆོས་སྲུང་སྣ་ཚོགས་པའི་སྐུ་ལོགས་བྲིས་སུ་བཞེངས། གསེར་ཚོན་སོགས་ཕུལ་
དུ་བྱུང་བར་བྱས། དེ་དག་གི་སྔ་ཕྱིར་སྙན་དངགས་ཀྱི་ལམ་ནས་དྲངས་པའི་གུར་
མགོན་འཁོར་བཅས་ཀྱི་བསྟོད་པ་དགྲ་གེགས་དཔུང་འཇོམས་ཞེས་ཤོག་གྲངས་་་་
ཉེར་བདུན་ཡོད་པ་ཞིག་དང་། ཡང་དེའི་གཏོར་འབུལ་དང་བསྟོད་པ་འཕྲིན་
ལས་བཞིའི་བང་མཛོད་ཅེས་ཤོག་གྲངས་བཅོ་ལྔ་ཡོད་པ་རྣམས་བརྩམས་ནས་ཕྱག་
བྲིས་མཛད།
༣. ཆེས་ཐོག་མའི་མཛོད་དགེ་ཕྱོགས་སུ་ཆིབས་བསྒྱུར་དང་།
ཡུལ་བདག་ཆེན་པོ་ལ་བགོ་གཙོ་འཁོར་དམ་བཞག་
དང་གཟེངས་བསྟོད་གནང་སྐོར། །
སྤྲེལ་གྱི་ལོར( ཕྱིལོ ༡༧༢༨） མཛོད་དགེ་ཕྱོགས་སུ་ཆིབས་ཁ་བསྒྱུར། སྤང་
དེའུ་ཞེས་པར་བཞུགས་སྒར་བཏབ། སོག་དགེ་སྨན་རྒན་ཞེས་གཏུམ་མོའི་མེ་དྲོད་
སོགས་ལ་རྩལ་ཐོན་པའི་རྣལ་འབྱོར་པ་དེ་ཉིད་ཀྱིས་གདན་དྲངས། རིགས་གསུམ་
མགོན་པོའི་རྗེས་གནང་ཞུས། རྟ་ནོར་སོགས་བརྒྱ་ཚན་འབུལ་ནོད་བགྱིས། དེ་
ནས་མཛོད་དགེ་དཔོན་ཁག་སོ་སོས་སྣེ་ལེན་དང་། སྦྱིན་བདག་དྲག་ཞན་ཐམས་
ཅད་ཀྱིས་གཅེས་ནོར་ཡོད་དགུ་ཕངས་མེད་དུ་ཕུལ་ནས་ཚེ་འདིའི་རྐྱེན་སེལ་དང་་་་
274



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
སྲིད་འབྱོར་འཕེལ་རྒྱས་ཀྱི་བརྟག་ཞུས་རིམ་གྲོ་བཀའ་བསྒོ་རྗེས་གནང་། ཕྱི་མའི་
ཐར་ལམ་དུ་དམིགས་པའི་འཕོ་ལུང་བསྔོ་སྨོན་སོགས་འཕྲལ་ཕུགས་ཀུན་ཏུ་རྣམ་་་་
པར་དགེ་བའི་ས་བོན་ལེགས་པར་བསྐྲུན། དེའི་ཚེ་སྦས་པའི་རྣལ་འབྱོར་པ་ཆེན་
པོ་ཏ་དབོན་དཀའ་བཅུ་བློ་བཟང་སེངྒེ་ཞེས་རི་ཁྲོད་འཛིན་པ་ཞིག་གིས་ཡི་དམ་་་་
ཐུགས་རྗེ་ཆེན་པོར་མཎྜལ་ཕུལ་ནས་ཞལ་གཟིགས་པར་གསོལ་བ་བཏབ་པས།
ནུབ་གཅིག་རྨི་ལམ་ན་ལྷ་རི་མོ་ཡིན་ཟེར་བའི་བུད་མེད་གོས་དཀར་པོ་གྱོན་པ་་་་་
ཞིག་གིས་འཕགས་པའི་ཞལ་མངོན་སུམ་དུ་མཇལ་འདོད་ན་འདི་ནས་མི་རིང་བ་་་
ན་མིའི་གཟུགས་ཀྱིས་ཕེབས་ཡོད་པས་དེ་ལ་གསོལ་བ་བཏབ་ན་རྗེས་སུ་འཛིན་་་་་
པར་འགྱུར་ཞེས་མཁའ་འགྲོའི་ལུང་བསྟན་བརྙེས་ནས་སྐུ་ཞབས་སུ་མཇལ་བས་་་་
ཐུགས་ཤིན་ཏུ་དགྱེས་ནས་གསུང་འཕྲོས་སོགས་ཞིབ་ཏུ་མཛད། གྲུ་འཛིན་རྒྱལ་པོ་
ཞེས་པའི་གསོལ་འདེབས་བརྩམས། མཛོད་དགེ་བླ་དཔོན་རྣམས་ཀྱིས་བསྐུལ་
ནས་ཡུལ་བདག་དགེ་བསྙེན་ཆེན་པོ་ལ་བགོ་འཁོར་བཅས་ལ་བསང་ཡིག་རྒྱས་པ་་་
མ་འོངས་འབྱུང་འགྱུར་ཏུ་ལུང་བསྟན་གྱི་སྦྱར་བྱུང་ཡོད་པ་བརྩམས་པའི་དོན་་་་་་
རྣམས་ཕྱིས་སུ་མི་འཁྲུལ་བར་གྱུར། སྤྱིར་ལྷ་ཆེན་རྨ་རྒྱལ་སྦོམ་ར་སོགས་དཀར་
ཕྱོགས་སྐྱོང་བའི་དྲེགས་པ་རྣམས་ཀྱིས་རྟག་ཏུ་འཕྲིན་ལས་སྒྲུབ་བཞིན་པ་ཡིན་་་་་
ཞིང་། ཁྱད་པར་ཡུལ་བདག་ཆེན་པོ་ལ་བགོ་གཙོ་འཁོར་ཡོངས་སུ་རྫོགས་པས་
མཇལ་ཏེ་ཉེས་སེལ་མཐུན་སྒྲུབ་གྱི་གྲོགས་ལྷན་བྱེད་པར་ཁས་བླངས་པར་ཉིད་་་་་་
ཀྱིས་དམ་བཞག་དང་མངའ་གསོལ་གཟེངས་བསྟོད་རྒྱས་པར་མཛད། དེ་ནས་
ཕྱིར་ཕེབས། མཆོད་སྦྱིན་གྱི་སྒོ་འཕར་ཕྱེ་ནས་ཞབས་བརྟན་སྐུ་རིམ་སོགས་རྒྱ་ཆེ་
བ་བསྒྲུབ་ཅིང་འཁོར་ལོ་གསུམ་གྱི་སྒོ་ནས་བསྟན་པ་དང་འགྲོ་བའི་དོན་ལེགས་་་་་
པར་མཛད། སླར་ཆུ་མོ་གླང་གི( སྤྱི་ལོ ༡༧༣ ༣）ལོར་བྱང་ཕྱོགས་སུ་ཆིབས་ཁ་
བསྒྱུར། མཛོད་དགེ་ཕྱོགས་སུ་འགྲོ་དོན་འཕེལ་རྒྱས་མཛད། ཉི་མ་ལུང་དུ་སྐུ་ཚེ་
275



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དུ་མར་བླ་སློབ་ཏུ་འབྲེལ་བའི་ལུང་བཟང་དབོན་ཆུང་གིས་མཇལ་བས་ཡབ་སྲས་་་
ཐུགས་ཡིད་གཅིག་འདྲེས་སུ་གྱུར། རྣམ་ཐར་གསོལ་འདེབས་བསྐུལ་ནས་
བརྩམས་ཏེ་ལྗགས་ལུང་བསྩལ། སྔགས་འཆང་དབང་ཕྱུག་རབ་བརྟན་གྱི་སྤྲུལ་
པར་གྲགས་པ་ལྷ་ཆེན་ཚངས་པའི་སྐུ་ཁོག་མཇལ་བར་ཕེབས། ཉི་ཟླ་གཟའ་ཚེས་
དགེ་བའི་ཉིན་ཆོས་སྐྱོང་སྤྱན་འདྲེན་མཛད་པས་ཚངས་པ་ཆེན་པོ་དངོས་སུ་བྱོན་་་་
པས། ཡོན་ཏན་མཚན་དཔེས་བརྒྱན་པའི་སྐུ་མངའ་བ། །ཞེས་སོགས་ཀྱི་བསྟོད་
བསྔགས་མཛད་ཅིང་འདུལ་བ་འཛིན་པ་ཉེ་བར་འཁོར་ནས་ནག་ཚོ་ལོ་ཆེན་་་་་་་་
སོགས་འཕགས་བོད་ཀྱི་པཎ་གྲུབ་རྒྱལ་བློན་དུ་མའི་སྐྱེ་བ་བཞེས་ནས་བསྟན་་་་་་་
འགྲོར་བྱ་བ་བྱས་ཚུལ་དང་། ཁོ་བོས་ཀྱང་དེ་མཐུན་གྱི་འཕྲིན་ལས་རིམ་ཅན་དུ་
བགྱིས་ངོས་ད་ལམ་ཡང་མདོ་སྨད་ཀྱི་ལྗོངས་འདིར་བསྟན་པ་དང་འགྲོ་བའི་ཕན་་་་
བདེ་སྤེལ་བའི་མཛད་ཁྱབ་གང་རྒྱས་གནང་བ་ལ་འདྲེས་ཀྱང་རྟག་ཏུ་བྱ་བ་བྱེད་་་་་
པའི་གཡར་དམ་འགྱུར་མེད་སོགས་དུས་གསུམ་སྒྲིབ་མེད་དུ་གཟིགས་པའི་ཡེ་ཤེས་
ཀྱིས་འབྱུང་འགྱུར་གྱི་བླང་དོར་ཕྲ་ཞིབ་མ་འདྲེས་པར་ཕུལ་བས། དར་ཚོན་སྣ་
ལྔའི་སྙན་ཤལ་དང་གསེར་རྔ་གཟིག་ལྤགས་རྟ་ཁྲབ་སོགས་སྤྱན་གཟིགས་རྒྱས་པར་
བསྟར།།
276



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན། །
༤ སྟག་ཚང་ལྷ་མོར་ཆིབས་བསྒྱུར་གྱིས་གནས་ཡིག་ཤེས་
དཀར་མེ་ལོང་ལྗགས་རྩོམ་དང་། བྱང་ངོས་ཀྱི་
སྒར་གྲོང་དུ་མར་འགྲོ་དོན་མཛད་པ་དང་།
དབུས་གཙང་ཆོས་ཀྱི་ཞིང་ཁམས་སུ་
ཆིབས་བསྒྱུར་གནང་སྐོར་བཅས།
དེ་ནས་རིམ་གྱིས་མ་དང་མཁའ་འགྲོ་རང་བཞིན་གྱིས་འདུ་བའི་སྟག་ཚང་་་་
དཔལ་གྱི་ལྷ་མོའི་གནས་གྱི་ཉེ་འདབས་སུ་ཕེབས། མཁས་བཙུན་བཟང་པོའི་
དཔལ་ལ་དབང་འབྱོར་བའི་ཐ་ལ་སྐུ་སྐྱེས་ངག་དབང་དཔལ་བཟང་སོགས་རི་་་་
ཁྲོད་འཛིན་པའི་འདུས་སྡེ་རྣམས་ཀྱིས་མཇལ་དར་སྟོན་མོ་འབུལ་བ་སོགས་ཡང་་་་
དག་པར་བགྱིས། བླ་མ་མཆོད་པའི་ལུང་མགོན་ཆོས་ལྷ་མོའི་རྗེས་གནང་བཀའ་
ཆོས་སུ་བསྩལ། གནས་གཟིགས་མཛད་ཅིང་བརྒྱ་མཆོད་ཚོགས་འཁོར་སོགས་
མཆོད་གཏོར་ཉིན་གསུམ་གྱི་རིང་དུ་གནང་བས་ཕུ་མདའ་ཉིན་སྲིབ་ཐམས་ཅད་་་་
ཀྱི་གནས་ཀྱི་བཀོད་པའི་ཕྱི་དབྱིབས་དང་སོ་སོའི་གནས་བདག་རྣམས་ཀྱི་རྣམ་་་་་
འགྱུར་ཆ་ལུགས་སོགས་མངོན་པར་གཟིགས་པས་དེ་དོན་ལྟར་གནས་ཡིག་ཤེལ་་་་
དཀར་མེ་ལོང་ལྗགས་རྩོམ་མཛད། དེ་ནས་ཀླུ་ཤོད་དུ་ཕེབས། སུམ་ཐུ་གོའི་དགོན།
ཧོར་གྱི་དགོན་སོགས་ཆོས་འཁོར་སྟོད་སྨད་དང་། བྲག་ཤུག་གི་རི་ཁྲོད་སོགས་
ཟམ་ཚ་ཉིན་སྲིབ་རྣམས་གྱི་དགོན་གྲོང་སོ་སོ་ནས་གདན་དྲངས། བླ་དཔོན་ཆེ་
ཕྲའི་རིགས་གྱིས་གུས་འདུད་ཡང་དག་པར་བྱས། ཡས་མས་ཐམས་ཅད་ཀྱིས་
མཇལ་བས་ལམ་མི་ཐོབ་པ་ཙམ་བྱུང་། སུམ་ཐུའི་དགོན་དུ་ལྔ་མཆོད་ཆག་པ་སླར་
གསོས་ནས་འཕེལ་རྒྱས་དགོས་ཚུལ་གྱི་བཀའ་བཀོད་མཛད། དེ་ནས་གྲུབ་པའི་
277



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དབང་ཕྱུག་སྐྱི་ཐང་མ་ཎི་བ་བློ་བཟང་རྣམ་རྒྱལ་སོགས་བྱང་ངོས་ཀྱི་བླ་དཔོན་དུ་་་
མས་གདན་འདྲེན་བྱུང་བ་ལྟར། རྗེས་ཚང་སྟོད་སྨད་ནས་ཨ་མཆོག་གི་བར་
ཕེབས་པས་གདུལ་བྱ་མཆོག་དམན་སོ་སོའི་མོས་པ་དང་བསྟུན་པའི་དབང་རྗེས་་་
གནང་བཟླས་ལུང་བསྲུང་རིམ་སྐྱབས་དམིགས་སོགས་དང་བླ་མའི་རྣལ་འབྱོར་་་་་
གསོལ་འདེབས་བསང་གསོལ་དམ་བསྒྲགས་བཀའ་རྩོམ་མཛད། བསྔོ་སྨོན་འཐོ་
བ་སོགས་ཇི་ལྟར་འདོད་པའི་རེ་བ་འབྲས་ལྡན་དུ་མཛད་པས་སྦྱིན་བདག་རྣམས་་་
ཀྱིས་བདོག་པའི་ཡོ་བྱད་དང་འབྱོར་བ་ཕངས་མེད་དུ་ཕུལ་བས་རྟ་ནོར་གྲངས་མི་
ཆོད་པ་ཙམ་དང་། ནོར་རྫས་བཀལ་ཁུར་མི་ཐུབ་པ་ལྟ་བུའི་རྙེད་བཀུར་བསམ་
གྱིས་མི་ཁྱབ་པས་ཆོས་སྲིད་ཀྱི་མངའ་ཐང་རྒྱས། དེ་ཡང་སྔར་ལོ་སྐོར་གྱི་བར་མུ་
གེ་བྱུང་བའི་སྐབས་ཡིན་པར་སྐུ་ཚེ་དུ་མའི་ཐུགས་བསྐྱེད་བཟང་བོའི་མཐུ་དང་།
ཡུལ་བདག་གི་ལྷ་ཀླུ་རྣམས་བཀའ་བསྒོ་དམ་བཞག་ལས་འདའ་མི་ནུས་པའི་་་་་་
ཤུགས་ཀྱིས་གང་དུ་བྱོན་ཞིང་བཞུགས་པའི་གནས་སུ་ཆར་ཆུ་དུས་སུ་བབ་པས་ལོ་་
ལེགས་ཤིང་ནད་ཡམས་དང་འཁྲུག་རྩོད་ཞི་བས་ཐམས་ཅད་ཀྱིས་བླ་མ་ཐོགས་་་་་
མེད་རིན་པོ་ཆེའི་ཐུགས་རྗེ་ལས་བདེ་ཞིང་སྐྱིད་པའི་བཀའ་དྲིན་འདི་ཞེས་དྲན་་་་་
པར་གྱུར། དེ་ལྟར་འགྲོ་དོན་གྱི་ཆ་ཤས་གྲུབ་ཅིང་ཕེབས། མ་གྲུབ་པའི་རིགས་ལ་
སླར་མི་འགྱངས་པར་ཕེབས་རྒྱུའི་ཞལ་བཞེས་མཛད་ནས་ཀིརྟིའི་དགོན་པར་ཕྱིར་་
ཕེབས། དགོན་སྡེ་ཕན་ཚུན་དུ་འགྱེད་ཕོག་དང་། འཚམས་ཞུས་པ་དྲག་ཞན་
རིགས་ལ་གནང་སྦྱིན། ཕོངས་པ་རྣམས་ལ་སྦྱིན་གཏོང་སོགས་རྒྱ་ཆེ་བར་མཛད་
ཅིང་། བོད་ཡུལ་དབུས་ཀྱི་ལྟེ་བར་ཕེབས་རྒྱུའི་གྲྭ་འཁོར་དཔེ་ཆ་སྒར་ཆས་སོགས་
གྲ་སྒྲིག་ལེགས་པར་མཛད་ནས་རིམ་གྱིས་ལྷོ་ལམ་བརྒྱུད་ནས་ཤིང་ཕོ་སྟག་གི( སྤྱི་་་
ལོ༡༧༣༤)ལོར་ལྷ་ལྡན་གྱི་ཉེ་ཆར་ཕེབས་པ་དང་། ས་སྐྱོང་མི་དབང་ཆེན་པོའི་
མདུན་དུ་ཁང་ཚན་སོགས་ཀྱིས་རྩོད་འཐེན་མེད་པའི་བཀའ་འཛིན་ཞུ་བར་བ་་་་
278



མL
བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
ཆེན་བཏང་བས་གཞུང་ས་ནས་དགོངས་ཡངས་གནང༌། རོང་བོའི་མི་ཚན་གྱིས་
ཐབ་བསུ་སོགས་སྣེ་ལེན་གཟབ་རྒྱས་བགྱིས་ནས་ལྷ་སར་བཞུགས། སྐུ་ཕྱོགས་
ཐམས་ཅད་མཁྱེན་པ་མགར་ཐང་དུ་ཕེབས་པའི་རྒྱལ་ཚབ་ཏུ་རྒྱལ་སྲས་སྤྲུལ་པའི་་་
སྐུ་རིན་པོ་ཆེ་འཇིགས་མེད་ཡེ་ཤེས་གྲགས་པ་བཞུགས་པའི་དྲུང་དུ་མཇལ། སྲིད་
ཞིའི་མཐའ་ལ་མི་གནས་པའི་མྱ་ངན་ལས་འདས་པའི་ཡོན་ཏན་གྱི་ཁ་ལོ་བས་་་་་་
ཐུགས་རྒྱུད་ཀྱི་ཤིང་རྟ་ཉེ་བར་དྲངས་པ་ལས། ལྷག་པའི་ཚུལ་ཁྲིམས་གྱི་བསླབ་པ་
རིན་པོ་ཆེའི་ཚོགས་ཀྱིས་རྒྱུད་ཡོངས་སུ་གཏམས་པར་མཛད་ནས་སེམས་ཅན་གྱི་་་་
རེ་བ་ཡིད་བཞིན་དུ་རྫོགས་པར་བགྱིའོ་སྙམ་པའི་འདུན་སེམས་སྨོན་གསུམ་གྱི་་་་་
གཡར་དམ་བརྟན་པར་བཅས་ཏེ་བསྙེན་པར་རྫོགས་པའི་དགེ་སློང་གི་དངོས་པོ་་་་
རྣམ་པར་དག་པ་བཞེས། མཆོད་ཡོན་གཉིས་ཀར་གསེར་དངུལ་གོས་དར་རྟ་དྲེལ་
སོགས་འབུལ་བ་སྤམ་མཐོ་བ་སོ་སོར་ཕུལ། གཞུང་ནས་སྔ་ཕྱིར་སྟོན་མོ་གཟབ་
རྒྱས་དང་། ཕེབས་ལམ་དུས་རིམ་སོགས་ཀྱིས་བཀུར་བཟོས་གནང་། འབྱོར་ལན་
ཇོ་བོ་རིན་པོ་ཆེའི་སྐུ་རྒྱབ་ཡོལ་དང་བཅས་པ་ཕྲ་རྒྱན་སོགས་བཟོ་ཁྱད་ཕུན་སུམ་་་
ཚོགས་ཤིང་བྱིན་རླབས་ཀྱི་གཟི་འོད་འབར་བ་དང་། བཀའ་འགྱུར་ཡོངས་རྫོགས་
བཅས་སྐུ་གསུང་ཐུགས་རྟེན་ན་བཟའ་ཕྲུག་སྣམ་སོགས་གནང་སྦྱིན་གྱ་ནོམ་པ་་་་་་
མཛད། གྲུབ་དབང་སེམས་དཔའ་ཆེན་པོ་གྲགས་པ་རྒྱལ་མཚན་གྱི་དྲུང་དུ་མཇལ། །
འབུལ་བ་རྒྱ་ཆེ་ཞིང་ངོས་གཙང་བ་ཕུལ་ནས་ཚེ་དབང་དང་དྲག་པོ་གསུམ་སྒྲིལ་་་་་
སོགས་བཀའ་ཆོས་འགའ་ཞིག་གསན། གསེར་ཟངས་ལས་གྲུབ་པའི་བསྙེན་ཕུར་
བྱིན་རླབས་ཅན་སོགས་རྟེན་དང་ཟང་ཟིང་གི་བདག་རྐྱེན་ཡང་རྒྱས་པར་གནང་།
དེ་ནས་གཙང་དུ་ཕེབས། པཎ་ཆེན་རིན་པོ་ཆེ་དགུང་ལོ་ཤིན་ཏུ་མཐོ་བས་ཞལ་
མཇལ་ཙམ་ཡང་དཀའ་བར་ཡོད་ཀྱང་ནག་ཚོ་ལོ་ཙྪ་བ་བོད་ལ་བཀའ་དྲིན་ཆེ་ཞིང་
སྤྲུལ་པའི་སྐུ་ཡང་གཞན་དང་མི་འདྲ་བས་དམིགས་བསལ་ཡིན་གསུངས་ནས་སྐུ་་་
279



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྐྱང་ལ་ཕྱག་མཇལ་གནང་ནས་འཕྲལ་ཡུན་དུ་དགེ་བའི་བསླབ་སྟོན་དང་ཆོས་་་་་་
འབྲེལ་གནང་། ཞབས་བརྟན་འབུལ་བ་རྒྱ་ཆེ་ཞིང་དཔངས་མཐོ་བ་ཕུལ་བས་སྐུ་
གསུང་ཐུགས་རྟེན་དང་བདོག་པའི་ཡོ་བྱད་ཀྱི་འབྱོར་ལན་གཟབ་རྒྱས་བསྩལ།
བཀྲ་ཤིས་ལྷུན་པོ་རྒྱུད་སྟོད་སྨད་སེ་འབྲས་དགེ་གསུམ་སོགས་གཙང་དབུས་ཀྱི་་་་་
དགོན་སྡེ་ཆེ་ཕྲ་ཕལ་ཆེ་བར་མཇལ་ཁ་ཞིབ་རྒྱས་ཞུས། སྤྱི་སྒོས་ཀུན་ལ་སྤྱི་འཇོག་
འགྱེད་ཕོག་མང་ཇའི་བསྙེན་བཀུར་དང་རྟེན་གསུམ་རིགས་ལ་སྙན་དར་མཆོད་པ་
སོགས་གང་རྒྱས་ཞུས། ཇོ་བོ་རྣམ་གཉིས་དང་རང་བྱོན་ལྔ་ལྡན་རྣམས་ལ་གསེར་
ཆབ་དང་སོ་སོར་སྟོང་མཆོད་ཕུལ་ནས་བསྟན་འགྲོར་སྨན་པའི་བསྔོ་སྨོན་ཡ་་་་་་
དག་པའི་མཚམས་སྦྱོར་མཛད། ལ་མོ་གནས་ཆུང་དགའ་གདོང་གསུམ་ཀར་
ཚོགས་འཁོར་དང་སྤྱན་གཟིགས་རྒྱས་པར་ཕུལ་ནས་སྤྱན་འདྲེན་དང་འཕྲིན་་་་་་་
བཅོལ་མཛད་པས། སོ་སོ་ནས་ལས་བཞིའི་གྲོགས་ལྷན་བགྱིད་པའི་ཞལ་བཞེས་
དང་འཕྲལ་ཡུན་བླང་དོར་གྱི་ལུང་གསལ་ཕྱག་རྟགས་མེ་ལོང་བཙན་མདུང་སོགས་
ཀྱི་བདག་རྐྱེན་ལེགས་པར་མཛད། དེ་ལྟར་བོད་ཡུལ་གྱི་སྐུ་དོན་ཐམས་ཅད་གྲུབ་
པར་མཛད་ནས་ཕྱིར་ཕེབས་པས་ལམ་སྐབས་སུ་ཡང་ཉེས་ཞོ་མེད་པར་མི་དང་མི་་
མིན་ཐམས་ཅད་ཀྱིས་གྲོགས་ལྡན་དཔུང་གཉེན་མཛད་པས་རང་དགོན་དུ་བདེ་
བར་ཕེབས། གཞི་བྱེས་ཀྱི་རྟེན་རྣམས་ཞལ་དྲོ་ཤིས་བརྗོད་དང་བཙུན་སྐྱ་ཀུན་ལ་
དགའ་སྟོན་གྱི་རིམ་པ་རྒྱས་པར་བྱས། འཚམས་ཞུས་པ་དྲག་ཞན་ཀུན་ལ་གང་
འོས་ཀྱི་སྟེར་ཆ་གནང་ཞིང་ལུགས་གཉིས་ཀྱི་ཡོ་ལང་རྒྱས་པར་གྱུར། དེ་ལྟ་བུའི་
མཛད་པ་འཕྲིན་ལས་རྣམ་པར་དག་པའི་དྲི་གཞོན་གྱིས་ཕྱོགས་ཀྱི་མཐའ་གྲུ་་་་་
ཡོངས་སུ་ཁྱབ་པར་གྱུར་པ་ལ་བརྟེན་ནས། བསྟན་པ་དང་བསྟན་འཛིན་ལ་ཕུད་
དུད་དང་བསྙེན་བཀུར་མཛད་པའི་ས་སྐྱོང་གི་དབང་ཕྱུག་དུ་མས་ཀྱང་མཆོད་་་་་་
གནས་སུ་བཀུར་ཞིང་། མཁས་པ་དང་བཙུན་པའི་སྐྱེས་བུ་དམ་པ་རྣམས་ཀྱིས་
280



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
ཀྱང་མངོན་པར་ཁེངས་པའི་མདུད་པ་དཀྲོལ་ཏེ་ཉིད་ཀྱི་ཞབས་ཟུང་རྙོག་པ་མེད་་་་
པའི་སྤྱི་བོའི་གཙུག་ཏུ་བླངས་ཏེ་དམ་པའི་ཆོས་ཀྱི་དགའ་སྟོན་ལ་ལོངས་སྤྱོད་པའི་་
མཛད་པས་མཁས་པའི་སྐྱེ་བོ་གྲངས་མེད་པ་སློབ་མར་མཛད་ཅིང་དད་པ་དང་བློ་་
གྲོས་ཀྱི་དབང་པོ་ཡོངས་སུ་རྒྱས་པར་གྱུར་པའི་བུ་སློབ་དུ་མ་ཞིག་མཆིས་པ་ལས་་་་
ཆོས་རྫོང་སྤྲུལ་པའི་སྐུ་ངག་དབང་ཐེག་མཆོག་སོགས་ཀྱིས་གདན་འདྲེན་རིམ་ཅན་
བྱུང་བར་བརྟེན། མེ་ཕོ་འབྲུག་གི( སྤྱི་ལོ༡༧༣༦)ལོར་བྱང་དུ་ཆིབས་ཁ་བསྐྱོད་
ནས་མཛོད་དགེ་ཆོས་འཁོར་རྗེས་ཚང་ཨ་མཆོག་གཙོས་ཆོས་རྫོང་གི་བར་དུ་རིམ་་་
པས་ཕེབས། དེར་བླ་སློབ་ཀུན་ལ་དབང་དང་རྗེས་གནང་གི་བཀའ་ཆོས་སྨིན་
རྒྱས་སུ་བསྩལ་ནས་སོ་སོའི་འདོད་པ་བསྐང་། དེ་ནས་ཤིས་ཞིན་རྐང་ཚ་ཁ་གྱ་
རྣམས་ཀྱིས་གདན་དྲངས། སྐུ་ཚེ་གོང་མ་གཉིས་ཀྱི་གྲུབ་རྟགས་སོགས་བྱིན་རླབས་
ཀྱི་རྟགས་མཚན་མ་ཉམས་པར་ཡོད་པའི་གཤག་ར་རྡོ་རྗེའི་ཕོ་བྲང་ཞེས་པའི་་་་་་
གནས་གཟིགས་མཆོད་གཏོར་གནས་བཤད་སོགས་ཕུལ་དུ་བྱུང་བར་མཛད།
༥. རྒྱ་ཡུལ་དུ་སྟག་གི་གནོད་འཚེ་ཆེ་བར་མི་འཇིགས་བའི་
སྐྱབས་སྦྱིན་མཛད་པ་དང་། གཞི་དགོན་དུ་ལྷ་ཁང་དང་
རྟེན་བཞེངས་གང་མང༌། མཛོད་དགེ་དང་བྱང་ངོས་
སུ་ཆིབས་བསྒྱུར་གྱིས་དབང་བཀའ་བྱིན་འབེབས་
དང༌། སྡེ་དགེ་དཔོན་ཆེན་བསྟན་པ་ཚེ་རིང་དང་
མཆོད་ཡོན་འབྲེལ་ཚུལ་སོགས་གྱི་སྐོར།
རྒྱུ
རྒྱ་ཕྱོགས་ཀྱི་མི་མ་ཡིན་མཐུ་བོ་ཆེའི་འཕྲུལ་གྱི་གཅན་གཟན་སྟག་གིས་ཉིན་་་་
མཚན་དང་རི་ཀླུང་གི་དབྱེ་བ་མེད་པར་འགྲོ་ལམ་སྡོད་གཞིས་ཀུན་ནས་མི་ཆེ་ཆུང་
281



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དུ་མ་མང་དུ་ཟོས་པས་ཡུལ་མི་ཐམས་ཅད་ཉམ་ཐག་པའི་གནས་ཚུལ་ཞུས་པར་་་་་
གང་ཅིའི་སྤང་བླང་དང་ས་གནས་སོགས་ལུང་བསྟན་མཛད་ནས་རིགས་གསུམ་་་་
མགོན་པོའི་སྙིང་བོ་བཟླས་པའི་རྡོ་འབུམ་གྱི་སྟེང་དུ་འགྲོ་མགོན་བསྟན་པ་རབ་་་་
རྒྱས་ཀྱི་སྐུ་དང་། དེའི་གཤམ་དུ་གུར་གྱི་སྙིང་བོ་རྣམས་རྡོ་རྐོས་གྱིས་ལ་ཕྱག་ནས་
འདི་འཐོར་དང་ཞི་བར་ངེས་ཚུལ་གསུངས་པ་ལྟར་སྒྲུབ་པས་བཙོན་རར་བསྡམས་
པའི་སྡུག་བསྔལ་དང་མཚུངས་པ་དེ་མ་ཐག་ཞི་ནས་བདེ་བ་ལ་བཀོད་ཅིང་མཐའ་
འདྲེ་དེ་དག་དམ་ལ་བཏགས། ཡང་ཁ་གྱའི་ཕྱོགས་སུ་ཁྱིམ་ཚང་གཅིག་ལ་དྲི་ཟ་ཤི་
གཤེད་ཅིག་གནས་ནས་གཟུགས་དངོས་སུ་མི་མཐོང་བ་ཙམ་ལས་ཕན་གནོད་ཀྱི་་་
ལས་མངོན་དུ་བྱེད་པ་ཞིག་ལྷ་སྔགས་ཏིང་འཛིན་གྱི་ནུས་པ་ཡོངས་སུ་གྲགས་པའི་་
བླ་སྔགས་དུ་མས་ཞི་དྲག་གི་སྲུང་རིམ་གང་དྲག་མཛད་པས་དམ་ལ་མ་འདུས་པ་་་
ལ་བགེགས་གཏོར་ཞིག་བསྔོས་པས་དེ་ཕྱིན་གནོད་འཚེའི་ཆོ་འཕྲུལ་དེ་དག་ཞི་་་་
བར་མཛད། དེ་ལྟ་བུའི་འགྲོ་དོན་ལེགས་པར་གྲུབ་ནས་རིམ་གྱིས་གཞི་དགོན་དུ་
ཕེབས། ཤར་བ་ལྷ་བཟོ་ཞེས་ལྡེར་བཟོ་ལ་མཁས་པ་དཔོན་གཡོག་རྣམས་ཀྱིས་
ཐུབ་དབང་། བྱམས་པ། འཇམ་དབྱངས། གནས་བཅུ། རྒྱལ་བ་ཙོང་ཁ་པ་ཡབ་
སྲས། འཇིགས་བྱེད་ཞལ་ཕྱག་ཡོངས་རྫོགས་དང༌། ཨུ་ཙརྱ། གུར་བྲམ་གཟུགས་
སོགས་ཆེ་ཆུང་ལྔ་བཅུ་ཙམ་བཞེངས། དེ་དག་ལ་གཟུངས་གཞུག་དང་གསེར་ཚོན་
སོགས་སླ་ཆོས་སུ་མ་སོང་བ་བགྱིས་ཏེ་བསྐྲུན། ཡབ་ཡུམ་གཉིས་རིམ་པས་དུས་ཀྱི་
ཆོས་ཉིད་དུ་གྱུར་པའི་དགེ་རྩར་བླ་མ་དང་དགེ་འདུན་གྱི་སྡེ་ལ་བསྙེན་བཀུར།
འབུལ་བ་དང་། དཀོན་མཆོག་གི་རྟེན་ལ་མཆོད་པ། དབུལ་ཕོངས་རྣམས་ལ་སྦྱིན་
གཏོང་སོགས་ཡུལ་ལུགས་ཁྱད་པར་འཕགས་པ་བྱས། མ་ཎི་དུང་ཕྱུར་སྒྲུབ་པ་
རྣམས་སྔ་ཕྱིར་གནང་། སྐབས་སུ་གཉེར་རྒན་འདས་པས་རྒྱུ་ནོར་ཟུར་དུ་ཡོད་
ཀྱང་བླ་བྲང་ནང་གི་ཕྱག་རྫས་ཀྱི་ཁུར་བྱས་ནས་མཆོག་དམན་གྱི་མཆོད་སྦྱིན་་་་་་
282



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
ལེགས་པར་བསྒྲུབས་ཤིང༌། རིན་ཆེན་གཉིས་པ་ལས་གྲུབ་པའི་བཀའ་འགྱུར་རིན་
པོ་ཆེ་ཡོངས་རྫོགས་གསར་བཞེངས་མཛད། དེ་ནས་གཙུག་ལག་ཁང་རྙིང་བ་སོ་
སོའི་རྟེན་དང་བརྟེན་པ་ཆོས་སྐྱོང་གང་དགོས་དང་། བཀྲ་ཤིས་ཁང་གསར་གྱི་ལྷ་
ཁང་ཕུབ། རྒྱུད་སྡེའི་ལྷ་ཚོགས་དུ་མ། བསྐལ་བཟང་སྟོང་སྐུ། ཆོས་སྐྱོང་རྣམས་
དང་བཅས་གྱང་རིས་མཛད། རྟེན་གསར་རྙིང་ཀུན་ལ་རྡོ་རྗེ་འཇིགས་བྱེད་ཀྱི་སྒོ་
ནས་རབ་གནས་མཛད་པས་སྣོད་བཅུད་ཀུན་ལ་བཀྲ་ཤིས་པའི་དགེ་མཚན་རྒྱས་་་
པར་གྱུར། ལྕགས་སྤྲེལ་གྱི( སྤྱི་ལོ༡༧༤༠)ལོར་མཛོད་དགེ་སྟོད་དུ་ཕེབས། གྲོ་
ཚང་དགོན་དང་། ཨ་སྐྱིད། དཔལ་སྐྱིད་སོགས་རོང་ཕྱོགས་དང་། བན་ཡུ། སྐྱབ་
ཝལ་དགེ་སོགས་འབྲོག་སྡེ་རྣམས་ཀྱིས་རིམ་པས་གདན་དྲངས། འབྱོར་དབུལ་
ཐམས་ཅད་ཀྱིས་ཇི་འཛོམ་གྱིས་བསྙེན་བཀུར་ཞུས་པར་བསྔོ་སྨོན་སོགས་འདི་ཕྱིར་
དགེ་བའི་མཚམས་སྦྱོར་བཟང་པོས་འབྲེལ་ཚད་དོན་ལྡན་གནང་། དེ་ནས་དམུ་
རྒེའི་དགོན་པས་གདན་འདྲེན་ཞུས། བདེ་ཚངས་དང་ཕ་མཐའ་སྐུ་སྐྱེས་སོགས་བླ་
སྡེ་རྣམས་ཀྱིས་གཙོ་བྱས་དགོན་གྲོང་ཀུན་གྱིས་མཆོད་བཀུར་རྒྱ་ཆེན་པོ་བགྱིས་་་་་
པར་ཆོས་དང་ཟང་ཟིང་གི་ཐུགས་འདོགས་བདག་རྐྱེན་གང་རྒྱས་བཅས། འཕྲལ་
ཡུན་ཐམས་ཅད་དུ་རྣམ་པར་དགེ་བའི་ཤིས་བརྗོད་དང་བསྔོ་སྨོན་ལེགས་ལམ་་་་་
མཛད་ནས་གཞི་དགོན་དུ་ཕེབས། ཡི་དམ་གྱི་ལྷ་དུ་མའི་ལྗགས་བསྙེན་དང་ལས་
བཞིའི་སྦྱིན་བསྲེག་རྣམས་མཛད། ལྕགས་བྱའི( སྤྱི་ལོ ༡༧༤༡)ལོར་མཛོ་དགེ་
སོགས་ཀྱི་བླ་དཔོན་སྦྱིན་བདག་རྣམས་ཀྱིས་གསོལ་བ་བཏབ་པ་ལྟར་ཕེབས། རིམ་
གྱིས་ལུང་བཟང་རི་ཁྲོད་དུ་གདན་དྲངས་པར་ཟབ་རྒྱས་ཀྱི་བཀའ་ཆོས་དང་་་་་་་
འབེལ་གཏམ་གྱི་དཀའ་འཕྲོས་རྒྱས་པར་མཛད། དབྱིས་སྟོད་སྨད། གཟའ་ཚོང་
སོགས་ཀྱི་དགོན་གྲོང་ཀུན་ཏུ་ཕེབས། རྟ་ནོར་གོ་མཚོན་འབྲུ་རིགས་སོགས་གང་
འཛོམ་གྱི་འབྲེལ་བ་ཕུལ་བར་སོ་སོའི་འདི་ཕྱིའི་ལེགས་ལམ་གྲུབ་པ་གནང་། དེའི་
283



----
--
-+
མ•
-
-
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཕྱོགས་སུ་རྒྱ་འདྲེ་མཚོ་སྨན་དང་། བྱེའུ་རང་ཧར་དུ་མ་སོགས་མི་མ་ཡིན་མང་པོ་
དམ་ལ་བཞག བྱང་འདྲེ་ལ་མཆོད་བཀུར་བྱེད་པ་རྣམས་བཀག ཁྱད་པར་འདྲེ་
ངན་དུ་གྲགས་པས་ཕྱིན་ཆད་བླ་མའི་བཀའ་རྟགས་གར་ཡོད་ཀྱི་ཁྱིམ་དུ་མི་གནོད་་
པའི་ཁས་ལེན་བྱས། བྱ་རྒོད་དང་སྡོང་བུ་སོགས་གཞི་བདག་རྣམས་ཀྱིས་འཕྲིན་
ལས་ཚུལ་བཞིན་སྒྲུབ། བཙུན་སྐྱ་ཕོ་མོ་ཐམས་ཅད་ཚིག་ཙམ་མ་ཡིན་པར་དང་བ་
དང་དག་སྣང་རྒྱས་པས་གདུལ་བྱར་གྱུར། དེ་ནས་བཞག་སྡོམ་གྱི་རྫོང་མདོར་
བཞུགས། རོང་ཁམས་ཞབས་དྲུང་དུ་གྲགས་པའི་སྤྲུལ་སྐུ། བྲ་བོ་སྨན་རྒན་གྱི་སྤྲུལ་
སྐུ། བྲག་ཤུག་ཨ་ལགས་ཚང་གི་སྤྲུལ་སྐུ་སོགས་བླ་ཆེན་དུ་མ་དང་ཕྱོགས་འདུས་ཀྱི་
དགེ་འདུན་མང་པོ། འཕན་བཅུའི་དགེ་འདུན་དང་ངག་དབང་བཟང་པོ་སོགས་
སྔགས་འཆང་རྣམས་གྱིས་སོ་སོ་ནས་ཞུས་པ་ལྟར། ཚེ་དཔག་ཀུན་རིག བདེ་
གསང་གཉིས། དམར་ནག་འཇིགས་གསུམ། སྒྲུབ་པ་བཀའ་བརྒྱད། རྟ་མགྲིན་
དྲེགས་པ་ཀུན་སྒྲོལ་སོགས་སྔ་འགྱུར་རྙིང་མ་དང་ས་སྐྱ་དགེ་ལུགས་སོགས་ཀྱི་ཆོས་་
བཀའ་དུ་མ་སྨིན་རྒྱས་སུ་བསྩལ། རིམ་གྱིས་ཕྱིར་ཕེབས་ནས་ཀློག་པ་ཐོས་བསམ་
སྤོང་བ་བསམ་གཏན་བྱ་བ་ལས་ཀྱི་འཁོར་ལོ་གསུམ་གྱིས་བསྟན་པ་དང་སེམས་་་་་
ཅན་གྱི་དོན་གོང་འཕེལ་དུ་མཛད། རྩ་བའི་བླ་མ་གཉན་རྩེ་རིན་པོ་ཆེའི་ཞབས་
དྲུང་དུ་འཇམ་དཔལ་ཞལ་ལུང་དང་བདེ་གསང་འཇིགས་གསུམ་གྱི་རིམ་གཉིས་ཀྱི་
ཁྲིད་གཟབ་རྒྱས་སུ་མནོས་ནས་ཐུགས་ཉམས་སུ་བཞེས། ཆུ་ཕག་གི( སྤྱི་
ལོ༡༧༤༣）ལོར་བྱང་ཕྱོགས་སུ་ཆིབས་བསྒྱུར་གནང་། མཛོད་དགེའི་སྦྱིན་བདག་
སོ་སོའི་འདི་ཕྱིའི་ཕན་བདེ་བསྒྲུབས། ཐཱ་ལ་སྤྲུལ་པའི་སྐུ་ངོས་འཛིན་དང་བདག་
རྐྱེན་མཛད། རི་ཁྲོད་པ་འགའ་ཞིག་ཕྱོགས་སུ་གྱེས་པ་ཕྱིར་བསྡུས། འཕན་བཅུའི་
རྟེན་ཕྱི་མ་ལ་སྤྱན་འདྲེན་མཛད་ནས་ཆེ་འདོན་དང་མངའ་གསོལ་གནང་། དེ་
ནས་ལུང་བཟང་རི་ཁྲོད་དུ་གདན་དྲངས། དབང་དང་རྗེས་གནང་ལྗགས་ལུང་
。
284



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
སོགས་ཀྱིས་བཞེད་པ་བསྒྲུབས། རྒྱ་རས་ཀྱི་གཟིམ་གུར་ཡོལ་སྐོར་ཁྱད་འཕགས་
སོགས་འབུལ་བ་རྒྱ་ཆེར་ཕུལ། དབྱིས་སྟོད་སྨད་དང་བགས་པའི་ཏིང་སྒང་དགོན།
མགྲོན་ཚ་ཉིན་སྲིབ་དང་། གཟའ་ཚོང་སོགས་སུ་སྔར་རྒྱུན་ལྟར་ཕེབས། ཡུལ་
ཁམས་སུ་བཀྲ་ཤིས་པར་མཛད། དེ་ནས་བྲག་ཤུག་གི་རི་ཁྲོད་སོགས་ཀླུ་ཤོད་ཀྱི་བླ་
དཔོན་རྣམས་ཀྱིས་གདན་དྲངས། རི་ཁྲོད་དེར་བདེ་མཆོག་ལུས་དཀྱིལ་གྱི་དབང་
དང་རྗེས་གནང་མང་པོ་མཛད། ཉང་ཚང་དགོན་དང་འབྲང་རྒྱས་ཀྱི་རི་ཁྲོད་
སོགས་དགོན་གྲོང་ཡས་མས་ཀུན་ཏུ་ཕེབས་ནས་འཕྲལ་ཡུན་གྱི་དགེ་ཚོགས་གོང་་་་
འཕེལ་དུ་གནང་། དེ་ནས་ཆོས་རྫོང་སྤྲུལ་པའི་སྐུ་ངག་དབང་ཐེག་མཆོག་གིས་
གདན་འདྲེན་འབྱོར་བ་ལྟར་རིམ་གྱིས་ཕེབས། སྐུ་གསུང་ཐུགས་རྟེན། ན་བཟའ་
གསོལ་སྤྱད་ཆིབས་སྒ་ཆས་སོགས་འབུལ་ནོད་རྒྱ་ཆེན་པོ་བགྱིས། བསླབ་པ་གསུམ་
གྱིས་རྒྱུད་ཕྱུག་ཅིང་ལུང་དང་རྟོགས་པའི་ཡོན་ཏན་ལ་དབང་འབྱོར་བ་ཨ་ཁྱུང་་་་
མཁས་མཆོག་དང་། གསང་སྔགས་གསར་རྙིང་གི་གདམས་པའི་བང་མཛོད་ལ་
མངའ་བསྙེས་པ་ཙ་ཡུ་ཨ་ལགས་ཚང་ཞི་བར་གཤེགས་པའི་ཐུགས་དམ་གསོལ་་་་་་
འདེབས་ཀྱི་བསྔོ་རྟེན་རྣམས་ཕུལ་བས་དམ་པ་དེ་དག་གི་བསྟན་འགྲོའི་བཞེད་་་་་
དོན་གེགས་མེད་དུ་འགྲུབ་པའི་ཐུགས་སྨོན་ཡང་དག་མཛད་ནས་སྤྲུལ་སྐུ་མྱུར་་་་་
འབྱོན་སོགས་འབྱུང་འགྱུར་གྱི་ལུང་གསལ་གནང་། མཁས་གྲུབ་ཀྱི་སྐྱེ་འཕྲེང་རིམ་
པར་བརྒྱུད་པའི་སྐུ་ཡང་མདུན་དུ་མཇལ་ནས་ལུགས་གཉིས་ཀྱི་ལེགས་ལམ་རྒྱས་་་
པར་མཛད། གཡུ་ཁྲོ་བ་དང་། སྒྲོལ་མ་ཕུའི་སྐུ་སྐྱེས་རྣམས་ཀྱིས་གདན་དྲངས།
ཉམས་པ་འབུམ་གླིང་དུ་ཕེབས། འཕྲུལ་གྱི་མི་བཞིའི་ཡ་གྱལ་ཀོང་ཙེ་རྒྱལ་པོས་
བ་གཅིག་ཏུ་བཞེངས་པར་གྲགས་པའི་མཛད་པ་བཅུ་གཉིས་ཀྱི་བཀོད་པ་སོགས་
རྟེན་ངོ་མཚར་ཅན་རྣམས་ལ་རྟེན་མཇལ་དང་མཆོད་པ་རྒྱ་ཆེན་པོ་མཛད་ཅིང་་་་་་
ཉམས་ཆེན་ལ་ལིང་ཡུག་མང་པོ་སྙན་ཤལ་དུ་ཕུལ་བ་ཕྱག་གི་ལྷུང་བཟེད་ཀྱི་ནང་་་་
285



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དུ་གསེར་གྱི་འཁོར་ལོ་ཡོད་པའི་རྩེ་མོ་ལ་རེག་ཙམ་འདུག་གསུངས། དེའི་ཕྱོགས་
ཀྱི་མཆོག་དམན་ཀུན་གྱིས་སྒོ་གསུམ་གུས་པས་མཆོད་བཀུར་ཚད་མེད་པ་བགྱིས་
པར་གནས་སྐབས་མཐར་ཐུག་གི་ལེགས་ཚོགས་ལྷུན་གྱིས་གྲུབ་པའི་ཐུགས་སྨོན་་་་
དང་སྐྱབས་དམིགས་མཛད་པས་མཐོང་ཐོས་དྲན་རེག་གི་འགྲོ་བ་རྣམས་ཀྱི་འབད་
པ་དོན་ལྡན་དུ་མཛད། ཧོར་ཚང་སྟོད་སྨད། མཛོད་དགེའི་སྒར་གྲོང་། གཙོས་ཁ་
གྱ་སོགས་རིམ་བརྒྱུད་ཀྱིས་ཆོས་འཁོར་དུ་ཕེབས། བདག་གི་ལྷ་ཁང་གསར་
བཞེངས་ལ་རབ་གནས་མཛད། ཡས་མས་རིགས་ཀྱིས་གདན་དྲངས་པར་འདོད་
པ་བསྐང༌། ཨར་ཁེ་དཱའི་ཆིང་གི་སྡེ་ནང་དུ་གདན་དྲངས། དཔོན་མོ་མཚོ་རྒྱལ་
སོགས་དཔོན་གཡོག་ཀུན་གྱིས་བསྙེན་བཀུར་ཞུས་པར་བསྔོ་སྨོན་སྐྱབས་དམིགས་
སོགས་གནང་ནས་སྟག་ཚང་དཔལ་གྱི་ལྷ་མོའི་གནས་འདབས་སུ་ཕེབས། བདག་
དང་ཞབས་དྲུང་སྤྲུལ་སྐུ་གཉེར་བ་ཡོན་ཏན་སོགས་ཀྱིས་ཞུས་ངོར། བདེ་མཆོག་
ལུ་ཨི་བ་དང༌། རྟ་མགྲིན་ཡང་གསང་། ཞི་ཁྲོ་དམ་པ་རིགས་བརྒྱ་རྣམས་ཀྱི་
དབང་། དྲེགས་པའི་སྡེ་དཔོན་སུམ་ཅུའི་སྲོག་དབང་སོགས་བཀའ་ཆོས་མང་དུ་
གནང་། སེམས་དཔའ་རིན་པོ་ཆེས་གནང་བའི་བསྙེན་ཕུར་བསྔགས་བརྗོད་དང་
བཅས་བདག་ལ་གནང་ཞིང་ལོ་ཕྱི་མར་ཀིརྟིའི་དགོན་པར་ཡོང་དགོས་ཚུལ་དང་།
འཕྲལ་ཡུན་གྱི་བསླབ་སྟོན་རྒྱས་པར་མཛད་ནས་ཕྱིར་ཕེབས། །
སྟོན་དུས་གསེར་དངུལ་གོས་དར་རྟ་བཟང་བརྒྱ་ལྷག་སོགས་བདོག་པའི་ཡོ་
བྱད་གྱ་ནོམ་པ་བཅས་ཁམས་སྡེ་དགེ་ལ་ཕེབས། གཉེར་ཆེན་བསོད་ནམས་བཀྲ་
ཤིས་སོགས་ཀྱིས་སྣེ་ལེན་བགྱིས་ནས་དཔོན་ཆེན་བསྟན་པ་ཚེ་རིང་དང་ཡོན་་་་་༌་
མཆོད་དུ་འབྲེལ་བཀའ་བསྟན་ཟུང་དང་གཉྫིན་སོགས་ཀྱི་ཞུ་དོན་སྐྱེས་དང་བཅས་
པ་ཕུལ། དཔོན་ས་ནས་སྟོན་མོ་སོགས་བཀུར་བཟོས་རྒྱ་ཆེན་པོ་བྱས། མཁྱེན་བརྩེ་
ནུས་པའི་དབང་ཕྱུག་དཀྱིལ་འཁོར་རྒྱ་མཚོའི་མངའ་བདག་རྡོ་རྗེ་འཆང་ངོར་བ་་་
286



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
མཁན་པོ་དཔལ་ལྡན་ཆོས་སྐྱོང་དང་མཇལ། སྔོན་གོམས་ཀྱི་དགེ་བའི་བཤེས་
གཉེན་གྱི་མཐུས་ཐུགས་ཡིད་གཅིག་ཏུ་འདྲེས། ས་སྐྱའི་གསེར་ཆོས་བཅུ་གསུམ་
དང་། གུར་ཞལ་རྣམས་ཀྱི་ཆོས་བཀའ་རྡོ་རྗེ་བྲག་རྫོང་སོགས་སྙན་བརྒྱུད་རྣམས་
ཀྱི་ཟབ་ཁྲིད་བཅས་ཐུན་མོང་དང་ཐུན་མོང་མ་ཡིན་པའི་གདམས་ངག་མཐའ་་་་
དག་བུམ་པ་གང་བྱོའི་ཚུལ་དུ་དགྱེས་བཞིན་བསྩལ། རྒྱ་བོད་ཀྱི་ནོར་སྣ་ཁྱད་
འཕགས་དུ་མ་སོགས་དངོས་པོའི་འབུལ་བ་རྔམས་ཆེ་བ་ཕུལ། ཕྱག་ཆེན་རྫོགས་
ཆེན་དབུ་མ་གསུམ་གྱི་གནད་འགག་སོ་སོའི་དྲི་བ་སོགས་ཞིབ་འཕྲོས་གནང་། སྐུ་
གསུང་ཐུགས་རྟེན་སོགས་གནང་སྐྱེས་ཕུན་སུམ་ཚོགས་པའི་རྫོང་བདའ་མཛད་་་་་
ཅིང་ཡབ་སྲས་འབྲལ་མི་ཕོད་པ་ལྟ་བུའི་སྐྱོ་སྣང་བྱུང་ཞིང་བླ་མའི་ཐུགས་རྗེ་དང་་་་
སློབ་མའི་དང་བ་ཚིག་ཙམ་དུ་མ་སོང་བའི་བརྡར་མངོན། དབོན་པོ་དཔལ་
འབྱོར་དང་གསོལ་དཔོན་སྦྱིན་པ་གཉིས་ཀྱིས་བཀའ་འགྱུར་ཡོངས་རྫོགས་རེའི་་་་་
ཡོན་ཕུལ་བ་ལྟར་པོ་ཏི་ལྔ་བརྒྱ་ལྷག་བཅས་དང་། ས་སྐྱའི་བཀའ་འབུམ་སོགས་
གང་དགོས་ཀྱི་རྟེན་རྣམས་ཐུགས་བཞེད་ལྟར་ལ། རྡོ་དྲིལ་ཏིང་ཤག་སོགས་མཆོད་
ཆ་སྤེན་རྩེའི་སྡེར་དང་ཞིབ་སྣོད་དེམ་ཁྲ་སོགས་སྤྱད་ཆ་བཅས་དངོས་པོ་དུ་མ་དང་
མཛོ་ཁལ་སུམ་ཅུ་སྐོར་རྣམས་གནང་བས་བཞེད་དོན་ལྷུན་གྱིས་གྲུབ་ནས་ཕྱིར་་་་་
ཕེབས། བླ་མ་རྡོ་རྗེ་འཆང་དེ་ཉིད་ལས་དབང་གི་ཆུ་བོ་མ་ཉམས་པར་ལེགས་པར་
མནོས་པ་རྣམས་ལ་ཉམས་བཞེས་མཛད་ནས་ཐ་མལ་གྱི་རྣམ་པར་རྟོགས་པ་མི་་་་་
བསྐྱོད་པར་སྐུ་གསུམ་རྡོ་རྗེ་གསུམ་གྱིས་སྣང་བའི་འཁོར་ལོར་བྱིན་གྱིས་བརླབས་་་
ནས་ལྷ་དང་ཡེ་ཤེས་ཀྱི་ངོ་བོར་ཁ་ལོ་བསྒྱུར་ནས་དག་པ་རབ་འབྱམས་ཀྱི་སྣང་བ་་་
འབའ་ཞིག་གིས་དུས་འདའ་བར་མཛད། རྒྱུན་དུ་འཇམ་དབྱངས་དཀར་པོ་དང་
དབྱངས་ཅན་མ་བདེ་མཆོག་ལུས་དཀྱིལ་དང་། འཇིགས་བྱེད་དཔའ་ཅིག གསང་
བདག་ཨུ་ཙརྱ། རྡོ་རྗེ་བྲག་རྫོང་མ་རྣམས་ཐུགས་དམ་མཛད་ཅིང་། སྔ་དྲོ་
287



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བསངས་དང་དགུང་མོ་ཐུན་གཏོར་རྣམས་འཆག་མེད་དང་། སྐབས་སུ་གཅོད་
དམིགས་རེ་མཛད། ཤིང་བྱི( སྤྱི་ལོ ༡༧༤༤) ལོ་ཐཱ་ལྷ་ཚང་གནས་འདིར་ཁྲི་
འདོན་བྱས། མི་རྒྱབ་དང་སྦྱིན་བདག་རྣམས་རྩོད་གཞི་ཅུང་ཟད་བྱུང་བ་ཞི་བར་
གནས། ཕྱིན་ཆད་ཀྱི་བྱ་སྤྱོད་སྤྲུལ་སྐུ་རང་གིས་མཁྱེན་དགོས་པའི་བཀའ་ཤོག་
ཐེའུ་ཚེ་བཞག ཤིང་གླང་གི( སྤྱི་ལོ༡༧༤༥） དཔྱིད་བདག་སྐུ་མདུན་དུ་མཇལ།
བསྙེན་པར་རྫོགས་པ་དང་འདོད་ཆོས་ཀྱི་རིགས་ཞུས། འཇིགས་བྱེད་བཅུ་གསུམ་
མ་དང་། ཀུན་རིག་ཚེ་དཔག་རྣམས་ཀྱི་དབང་། ཡི་དམ་གྱི་ལྷ་དུ་མའི་རྗེས་གནང་
བཅས་ཟླ་བ་གཅིག་གི་རིང་ལ་བོང་བ་གསེར་གཟིགས་ཀྱི་ཚུལ་དུ་དགྱེས་བཞིན་་་་་
རྗེས་སུ་བཟུང་། རྗེ་སྐུ་ང་འདྲ་མ་ཞིག་དང་། སྡེ་དགེའི་དྲིལ་བུ་རྒྱུན་རིང་བསྣམས་
པའི་ཁྱད་འཕགས་སོགས་དངོས་པོ་དུ་མའི་བདག་རྐྱེན་མཛད་ཅིང་འཕྲལ་ཡུན་གྱི་
བསླབ་སྟོན་རྒྱས་པར་གནང་། དེ་ནས་ཟླ་བ་ཁ་ཤས་ཀྱི་རིང་སྐུ་མཚམས་མཛད་
པར་ཡི་དམ་གྱི་ལྷ་དུ་མའི་བསྙེན་སྒྲུབ་སོགས་འཁོར་འདས་དབྱེར་མེད་ཀྱི་ཉམས་་་
བཞེས་དང་མ་བྲལ་བའི་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྣམ་རོལ་ལས་ཐ་
མལ་པའི་མཚན་རྟོག་གི་སྤྲོས་པ་དང་བྲལ་ཞིང་། རྟོགས་པའི་ཡོན་ཏན་བསམ་
གྱིས་མི་ཁྱབ་པ་ཐུགས་རྒྱུད་ལ་འཁྲུངས་པས་བཀའ་དང་བསྟན་བཅོས་ཕལ་མོ་ཆེ་་་
གཟིགས་རྟོག་ཙམ་གྱིས་དེ་དག་གི་དགོངས་དོན་ཅི་ལྟ་བ་ཕྱིན་ཅི་མ་ལོག་པར་་་་་
ཐུགས་ལ་འཛིན་ནུས་པས་ཚིག་དོན་གང་ལ་ཡང་ཐོགས་པ་མེད་པར་མཁྱེན་ཅིང་་་་
མི་བརྗེད་པའི་གཟུངས་ཐོབ་པས་ཆོས་གང་འཆད་ཀྱང་ཚིག་རྣ་བར་འཇེབས་ཤིང་
དོན་ཡིད་ལ་སེམས་པ། དབང་བསྐུར་རྗེས་གནང་གང་མཛད་ཀྱང་མཚམས་སྦྱོར།
དབང་དོན། བརྡའ་སྤྲོད་སོགས་མ་འདྲེས་པར་ཕྱག་བཞེས་གཙང་བས་གདུལ་བྱ་
མཆོག་དམན་ཀུན་གྱི་ཡིད་བསྒྱུར་བ་བརྒྱུད་པ་སོ་སོའི་ཕྱག་ལེན་བཞིན་ཡིག་ཆ་ཐ་་
དད་ཀྱི་ཚིག་རིས་དང་བཅས་སྤྲོས་པ་རྒྱ་ཆེན་པོ་གནང་བ་མ་གཏོགས་ཕྱོགས་་་་་
288



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
མཐུན་གྱི་རིགས་འགྲེ་དང་རྗེས་འགེབས་སོགས་སླ་ཆོས་མི་མཛད་པར་སྤྱི་དང་བྱེ་་་
བྲག་གི་ལྷ་སོ་སོའི་ཐུགས་བསྐྱེད་དང་ཆོས་འབྱུང་ཁྱད་ཆོས་རྣམས་ཀྱི་བཤད་པ་་་་་་
ཞིབ་རྒྱས་མཛད་པ་ཐོགས་པ་མེད་ཅིང་། གསུང་གི་བརྗོད་པ་དག་ཅིང་གསལ་ལ་
སྙན་པ་ཚིག་ལྷད་མེད་ཅིང་དལ་བྲེལ་སྙོམས་ལ་འགྱུར་ཁུག་དང་ལྡན་པ། དབང་
རྫས་དང་གཏོར་མ་སོགས་འགྲིམ་པའི་ཚེ་རྣམ་འགྱུར་མཛེས་ཤིང་དང་བ་འདྲེན་་་
པ། འཕོ་བ་དང་བཀའ་བསྒོ་སོགས་བྱིན་རླབས་ཅི་ཙམ་མཛད་ཀྱང་ལྷའི་བསྐྱེད་
རིམ་དང་དམིགས་པའི་འཕྲོ་འདུ་སོགས་རེ་རེ་ནས་མི་འདྲ་བའི་ཁྱད་ཆོས་དང་་་་་་
ལྡན་པར་གནང་ཞིང་རྣམ་པ་ཀུན་ཏུ་འདྲ་བར་མི་མཛད། དགུན་ཁ་ཤིན་ཏུ་གྲང་
བའི་སྐབས་སུའང་ན་བཟའ་སྲབ་རྐྱང་ལས་མི་བཞེས། མདོར་ན་ཐུགས་སྒམ་པས་
གཞན་གྱིས་ཚོད་མི་ལོན་པ་དང་། རིགས་ཀྱི་དྲེགས་པས་རློམས་པ་དང་། མདོ་
སྔགས་རབ་འབྱམས་ལ་སྦྱངས་པས་མཁས་པར་ཡུས་ཆེ་བ་རྣམས་ཀྱང་སྐུ་དྲུང་དུ་་་
སླེབས་པ་དང་བློའི་སྤོབས་པ་དབང་མེད་དུ་འཕྲོག་པས་སེངྒེའི་དྲུང་དུ་ཝ་སྐྱེས་་་་་
ལྟར་ང་རྒྱལ་དང་དྲེགས་པ་ཞུམ་ནས་ཞལ་གྱི་བཞིན་འཚོ་བ་མ་གཏོགས་གསུང་ལ་་
རྒོལ་བ་དང་རྩོད་པ་སོགས་བྱེད་མི་ནུས་པའི་གཟི་བརྗིད་དང་ལྡན་ཞིང་ཤེས་བྱའི་་
ཡུལ་ཕྲ་ཞིང་ཕྲ་བ་མཁྱེན་པའི་ཡེ་ཤེས་ལ་མངའ་བརྙེས་པ། ལྟ་གྲུབ་མངོན་ཞེན་གྱི་
བློ་ཟང་ཟིང་པོར་གྱུར་པ་རྣམས་ཀྱང་ཐབས་ལ་མཁས་པའི་སྤྱོད་པ་དང་དོན་ཟབ་
ཅིང་ཚིག་འབྲུ་ཕུན་སུམ་ཚོགས་པ་དང་ལྡན་པའི་འབེལ་བའི་གཏམ་གྱི་བཀའ་་་་་་་
ལུང་ཁྱད་པར་ཅན་གྱི་སྒོ་ནས་ཕྱིན་ཅི་མ་ལོག་པའི་ལམ་དུ་འཇུག་པ་ལ་གཞན་་་་་
དྲིང་མི་འཇོག་པའི་སྤོབས་པ་ཚད་མེད་པས་འགྲོ་བ་རྣམས་ཀྱི་དད་པའི་ཡིད་མཚོ་་
ཡོངས་སུ་རྒྱས་པར་མཛད་པ་ནི་བློ་གྲོས་ཀྱི་རྩལ་དང་ལྡན་པ་རྣམས་ཀྱིས་མཐོང་་་་
ཐོས་ཀྱི་སྤྱོད་ཡུལ་དུ་གྱུར་པ་ལགས་ཏེ། གང་དག་སྡིག་པའི་གྲོགས་པོའི་དབང་དུ་
སོང་ཞིང་ལྟ་བ་ངན་པའི་གདོན་གྱིས་བསླད་དེ་འཕྲལ་ཕུགས་ཀྱི་ལེགས་ཉེས་་་་་་་
289



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འབྱེད་པའི་བློ་གྲོས་ཀྱི་མཐུ་དམན་ཞིང་བསོད་ནམས་དགེ་བའི་མཐུ་ཡང་དག་་་་་
པའི་དོན་ལ་ལྟ་བའི་འདྲེན་བྱེད་ཀྱིས་དབེན་པའི་ཆུ་སྐྱར་གྱི་སྒྱུ་མ་འཛིན་པའི་་་་་་
སེམས་ཅན་སྐལ་བ་དམན་པ་རྣམས་ནི་མ་གཏོགས་སོ། །དགུན་མཛོད་དགེའི་
སྦྱིན་བདག་རྣམས་དང་། ཁོ་ཤུག་གི་ཆིང་ཝང་གིས་གདན་དྲངས། རྩེ་ཁོག་གི་
ཨུར་རྒེའི་ཐོག་ཏུ་ཕེབས་ནས་རྒྱལ་པོའི་སྙུང་གཞི་སེལ་ཐབས་སུ་ཞི་དྲག་གི་སྲུང་་་་
རིམ་བདུན་གཅིག་མཛད་པས་གཞི་མེད་དུ་མ་སོང་ཡང་ཕན་བསྐྱེད་ཆེ་ཙམ་བྱུང་།
བླ་དཔོན་གོང་མ་རྣམས་ལ་ཡོན་མཆོད་དུ་འབྲེལ། ཡར་ཟླ་གསར་ཚེས་ནས་ཕྱིར་
ཕེབས། མེ་སྟག་གི( སྤྱི་ལོ༡༧༤༦) ལོར་སྐུ་གསུང་ཐུགས་རྟེན་དང་གཙུག་ལག་
ཁང་གསར་རྙིང་གི་བཅོས་སྐྱོར་སོགས་རྣམ་དཀར་གྱི་མཛད་པ་གོང་འཕེལ་གནང་
བའི་སྐབས་སུ་བར་ཆད་ཀྱི་རྣམ་པས་དབོན་པོ་དེ་ཉིད་ལྔ་བའི་ལམ་དུ་གྱུར་པར་་་་
དགེ་རྩ་གང་རྒྱས་མཛད། མེ་ཡོས་ཀྱི( སྤྱི་ལོ༡༧༤༧) སྟོན་དུས་ལས་རྐྱེན་མ་དག་
པའི་འཁོར་རྣམས་ཀྱི་བྱེད་ལས་ཀྱིས་གློ་བར་དུ་འཁྲུགས་པ་བྱུང་། ཕྱག་གཡོག་སྐྱ་
སེར་འགའ་ཞིག་རྐྱེན་ལམ་དུ་བཏང༌། སོ་བདུན་གྱི་སྐུ་གེགས་སྔོན་བསུའི་འཕྲུལ་
ལས་སྐུ་ལ་མཚོན་གྱི་ཆར་ཕབ་པར་ཁྲག་ཐོན་ཙམ་གཅིག་ལས་མ་བྱུང་ཀྱང་ཡིད་་་་
སྲུབས་ཀྱི་གདོན་གྱི་དབང་དུ་གྱུར་པ་རྣམས་ཀྱིས་ཉིན་གཅིག་ལ་འོ་བརྒྱལ་བར་་་་་
བྱས་ནའང་མི་དང་མི་མིན་དཀར་ཕྱོགས་པ་རྣམས་ཀྱི་མཐུས་ཕ་རོལ་གྱི་དཔུང་་་་་་
རྣམས་མི་འགྱངས་པར་གནས་མེད་དུ་བསྐྲད་ནས་རང་སྲིད་བདེ་འཇགས་སུ་གྱུར་
པས་འཁོར་གཡོག་གི་དགེ་རྩ་དང༌། སྐུ་ཚེའི་གེགས་སེལ་གྱི་རིམ་གྲོ་ལ་དམིགས་
པའི་ཚོགས་བསགས་། བཟླས་བརྗོད་རྟེན་བཞེངས་སོགས་རིམ་ཅན་མྱུར་རྩོལ་
གྱིས་བསྒྲུབས།
290



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
༦ ས་འབྲུག་ལོར་སྟག་ཚང་ལྷ་མོའི་གནས་མདུན་དུ་ཆོས་སྡེ་
ཆེན་པོ་འཛུགས་བཞེད་ཀྱིས་ལྷ་ཁང་དང་གཟིམ་ཆུང་
སོགས་གསར་བཞེངས་ཀྱི་དབུ་ཚུགས་པ་དང༌། མེ་
གླང་ལོར་སྟག་ཚང་ལྷ་མོ་བློ་གླིང་དགེ་ལྡན་བཀྲ་
ཤིས་འཁྱིལ་དངོས་སུ་ཕྱག་འདེབས་
མཛད་པའི་སྐོར།
དེ་སྐབས་འདི་ངོས་ཀྱི་བླ་དཔོན་དུ་མའི་གདན་འདྲེན་སྔ་ཕྱི་ནན་ཆགས་སུ་་་
བྱུང་བ་ལྟར། ས་ཕོ་འབྲུག་གི( སྤྱི་ལོ ༡༧༤༨)ལོར་སོས་ཀ་ལྷ་མོའི་གནས་མདུན་
དུ་ཕེབས། སྦྱིན་བདག་དྲག་ཞན་ཀུན་གྱིས་མཐུན་རྐྱེན་གང་དགོས་རྩོལ་མེད་དུ་
བྱུང་བས་ཐུགས་རྗེ་ཆེན་པོ་ཕྱག་སྟོང་གི་སྐུ་དང་ལྷ་ཁང་གཟིམ་ཆུང་སོགས་ཀྱི་འགོ་
བཙུགས། ཁྲི་རིན་པོ་ཆེ་བྷཛ་སེང་ཧ་དང་ཞལ་འཛོམ་མཛད། སྟོན་མོ་དང་འབུལ་
བ་གཟབ་རྒྱས་ཞུས། ཚུར་སྟོན་པའི་གསེར་སྐུ་དང་། ཐམས་ཅད་མཁྱེན་པའི་དབུ་
ཞྭ་གོས་བེར་སོགས་ལེགས་སྐྱེས་དང་ནག་ཚོ་ལོ་ཆེན་སོགས་མཁས་གྲུབ་ཀྱི་སྐྱེ་་་་་་
འཕྲེང་རིམ་བཞེས་ཀྱི་བསྔགས་བརྗོད་དང་བསྟན་འགྲོའི་དོན་ལ་ཐུགས་ཁུར་་་་་་་
གནང་དགོས་པའི་བཀའ་འཕྲོས་མཛད་ནས་ཕེབས། དབྱར་སྟོན་གྱི་རིང་ཁད་ཉེ་
བའི་རིགས་ཀྱི་འགྲོ་དོན་དང་དགོན་པའི་གཞི་རྣམས་གྲུབ་པར་བྱས། དགུན་བྱང་
ངོས་སུ་ཕེབས། གནམ་ལྷ་ཧོར་ཚང་ཚུན་གྱི་འགྲོ་དོན་ལེགས་པར་གྲུབ། སྔར་ནས་
རྒྱུས་ཡོད་ཀྱི་ལྷ་རིས་པ། ལྡེར་བཟོ་བ་ཡི་གེ་བ་སོགས་དུ་མ་བཀུགས་ནས་ལྷ་ཞི་ཁྲོ་
དུ་མའི་ཐང་སྐུ། ཕྱག་དཔེ་རྣམས་གང་བཞེད་རྩོལ་སྒྲུབ་མཛད། རི་ཁྲོད་པའི་འདུ་
ཁང་སོགས་ཀྱང་གསར་དུ་བཞེངས། ཀུན་མཁྱེན་འཇམ་དབྱངས་བཞད་པའི་
291



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྤྲུལ་སྐུ་རིན་པོ་ཆེ་ཆུ་ཚན་ཁ་ནས་མཛོད་དགེར་ཕེབས་ལམ་གྱིས་གནས་འདིར་་་་་་
གདན་དྲངས། བཅུ་གཅིག་ཞལ་གྱི་མདུན་དུ་རྣམ་པ་གཉིས་ཞལ་འཛོམ་དང་། སྔ་
ཕྱིའི་ལེགས་ལམ་གྱི་བཀའ་འགྲོས་མཛད། རེབ་གོང་གི་སྡེ་སྐྱི་ཟེར་བ་ནས་བྱིས་
པའི་དུས་གྲུབ་ཐོབ་ཉོབ་ཀྱི་སྐྱེ་བ་ཡིན་ཟེར་བར་གྲགས་པའི་རབ་འབྱམས་པ་ཞིག་་
འདིར་མཆིས་པ་ལ་བདག་རྐྱེན་མཛད་ནས་དབྱར་དགུན་གྱི་རིང་འབུལ་བསོད་་་་་
སོགས་སྐབས་འགར་ཕྱག་གཡོག་བྱེད་བཅུག སྐབས་དེར་བསྟན་པའི་བདག་པོ་
ལྕང་སྐྱ་སྤྲུལ་པའི་སྐུ་རིན་པོ་ཆེ་སྐུ་འབུམ་དུ་ཕེབས་པའི་མདུན་དུ་འབྲུག་གི་རྭ་་་་
སོགས་ཁྱད་ནོར་གྱི་སྐྱེས་དང་བཅས་པའི་འཚམས་ཞུས་པ་བཏང་བས་གང་གིས་་་་
ཀྱང་འགྲན་དུ་མེད་པའི་བཀའ་ཤོག་དང་གནང་སྦྱིན་ངོ་མཚར་བ་བཅས་ཐུགས་་་་
ལ་བཏགས། སླད་དུའང་ལེགས་ལམ་གྱི་མཚམས་སྦྱོར་མ་ཉམས་པ་གྱིས་ཞེས་
བསླབ་སྟོན་གནང་། ཀིརྟི་དགོན་ཚུན་ཆད། གནས་འདིའི་རྟེན་བཞེངས་སོགས་
ཕྱི་ནང་གི་འདུ་འགོད། དགོན་ལག་ཡས་མས་ཀྱི་འཛིན་སྐྱོང་གནང་ངོས་དང་།
ཅོ་ནེའི་སྡེ་ནང་། དམར་ཉུང་དགོན་སོགས་རོང་འབྲོག་ཀུན་ཏུ་འགྲོ་དོན་དང་།
བཀའ་བསྟན་གྱི་གསུང་སྒྲོགས། ཚེ་གཟུངས། གདུགས་ཤེར་སྒྲོལ་མ་རྣམས་ཁྲི་
འབུམ་ཅི་རིགས། གདུགས་དཀར་མདོས་ཆེན། ལྷ་མོའི་བསྐང་མདོས། ཁྲོ་རོལ་
སོགས་དུས་རིམ་ལོ་ལྟར་མཛད་ཅིང་། ཆུ་སྤྲེལ་གྱི( སྤྱི་ལོ ༡༧༥༢）ལོར་བསྟན་
སྲིད་ལ་གནག་པའི་བསམ་སྦྱོར་འཆང་བའི་དྲེགས་ལྡན་ཆེམ་ལ་འབེབས་པའི་་་་་་
མངོན་སྤྱོད་ཀྱི་ལས་སྦྱོར་མཛད་པ་གནད་སྨིན་གྱིས་མ་འགྱངས་པར་ཕ་རོལ་གྱི་་་༌་
ཞིང་བཅུ་ཚང་བའི་དགྲ་སྡེ་རྣམས་འཇིག་རྟེན་ཕྱི་མའི་ལྟད་མོ་ལ་བཀོད་པས་མི་་་་
དམིགས་པའི་དབྱིངས་སུ་རྒྱས་བཏབ། གྲོ་ཚང་གི་སྤྲུལ་པའི་སྐུ་པཎྜི་ཏ་ཚང་གིས་
བྱམས་སྐུ་བཞེངས་པའི་རབ་གནས་མཛད་པར་གདན་དྲངས། དེའི་ཕྱོགས་སུ་
ཡང་འགྲོ་དོན་འཕེལ་བར་མཛད། ཤིང་ཁྱི( སྤྱི་ལོ ༡༧༥༤)ལོར་འཇམ་མགོན་
292



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
རྒྱལ་བའི་བསྟན་པ་འཕེལ་རྒྱས་དང་རང་གཞན་གྱི་འདི་ཕྱིའི་ཚོགས་ཞིང་དུ་་་་་་
དམིགས་ནས་རི་ཁྲོད་པ་གཞི་གནས་ཡས་མས་ཀྱི་གྲྭ་བ་བསྡུས་ནས་རྒྱུད་གྲྭ་ཞིག་་་་་
འཛུགས་རྩིས་མཛད་པར་མེ་ཏོག་མདའ་ཅན་སྙིང་ལ་ཞུགས་པའི་ནག་ཕྱོགས་་་་
འགའ་ཞིག་གིས་དབྱེན་བྱས་ནས་ཁྲི་རིན་པོ་ཆེ་དང་སེལ་བཅུག་མི་འོས་པའི་སྒྲོ་་་་
བཏགས་དུ་མ་བྱས་ཀྱང་དམ་པ་རྣམས་ཀྱི་ཐུགས་བསྐྱེད་དང་དཀར་ཕྱོགས་ཀྱི་ལྷ་་་
རྣམས་ཀྱིས་གྲོགས་ལྡན་གྱི་དཔུང་ཆེ་བའི་མཐུས་བློ་ཆུང་རྣམས་ཀྱི་འདོད་པ་བྱེ་་་་་
མའི་འཆང་བུར་གྱུར། དེའི་ཚེ་ཡོངས་འཛིན་གཉན་རྩེ་རིན་པོ་ཆེའི་བཀའ་ཤོག་
གནང་། ཤེས་རབ་སྡོང་བུ་ལས། དམ་པས་ཁས་ལེན་མང་པོ་མི་བྱ་ཞིང་། །གལ་
ཏེ་དཀའ་བའི་ཁས་ནི་བླང་གྱུར་ན། །རྡོ་ལ་རི་མོ་བྲིས་པ་ཇི་བཞིན་དུ། །ཤི་ཡང་
གཞན་དུ་བྱེད་པར་མི་འགྱུར་རོ། །ཞེས་གསུངས་པ་ལྟར་ཡ་ང་བ་དང་བག་ཚ་བ་
གང་གིས་ཞུམ་པ་མེད་པར་སྙིང་སྟོབས་བསྐྱེད་ལ་སྟོད་རྒྱུད་ལུགས་ཀྱི་བསྟན་པ་་་་་
ཚུགས་པར་གྱིས། འདིར་ཡང་བསྟན་པ་རིན་པོ་ཆེ་སྲུང་ཞིང་སྤེལ་བའི་ཆོས་སྐྱོང་
རྣམས་ལ་འཕྲིན་བཅོལ་བྱེད། ཅེས་སོགས་ཞལ་ཏ་མཛད་དེ་དོན་ལྟར་འཕན་
བཅུའི་རྟེན་རྒན་གྱི་སྲས་མོ་ཆོས་འཚོ་ལ་ལྷ་ཆེན་ཚངས་པ་ཁོག་ཞུགས་མཛད་པས་་
ཀྱང་འཕྲལ་ཡུན་གྱི་བླང་དོར་བསྟན་ཅིང་ལས་བཞིའི་འཕྲིན་ལས་སྒྲུབ་པའི་ཞལ་་་་
བཞེས་མཛད་པས་དོན་ཐོག་ཏུ་ཁེལ། གནས་མདུན་དུ་ཕ་བོང་ཞིག་ལ་ཕྱག་ཤིང་
གི་ཐུར་མས་ཨོ་ཡིག་འབྲི་བར་མཛད་པ་སོགས་ཁྱད་ཆོས་མང་པོ་མངོན་དུ་གྱུར། །
མེ་བྱི( སྤྱི་ལོ ༡༧༥༦）ལོར་མདུན་རིའི་འདབས་ནས་རྡོ་གཏེར་བཏོན་ཏེ་རྒྱུད་་་་་
ཁང་གི་རྡོ་བརྩིགས་བགྱིས། ཤིང་བཟོ་མང་པོ་དང་བཅས་པས་གེགས་མེད་དུ་
གྲུབ། ཀིརྟི་ནས་དཔོན་རྒན་ཞི་བར་གཤེགས་པར་དགོངས་རྫོགས་ཀྱི་རིམ་པའི་
མཆོད་སྦྱིན་རྒྱ་ཆེན་པོ་ལེགས་པར་བགྱིས། ཕྱོགས་ཡས་མས་རྣམས་སུ་ཡང་བསྔོ་
འབྲེལ་ཅི་རིགས་མཛད། བདག་ལ་ཁོང་གི་ཨ་ཁུ་དེ་དྲིན་ཆེ་བས་སྐུ་སྐྱེས་ཤིག་ཁྱེད་
293



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱི་ཉེ་ཆར་ཡོད་ཚུལ་རྨི་ལྟས་བྱུང་བས་ཐུགས་ཉམས་ཞོགས་གསུངས། མེ་གླང(སྤྱི་
ལོ༡༧༥༧）ལོར་ཤིང་རྩིའི་ཚོན་གསེར་སོགས་ཚགས་སུ་ཆུད། སྐུ་འབུམ་བྱམས་
པ་གླིང་ནས་མདོ་སྔགས་ཡོངས་སུ་རྫོགས་པའི་དགེ་བའི་བཤེས་གཉེན་ཆེན་པོ་་་་
བསོད་ནམས་བློ་གྲོས་པ་གདན་དྲངས། ཆུ་བཟང་དཔོན་སློབ་ཀྱི་སྤྲུལ་པའི་སྐུ་
རིན་པོ་ཆེའི་སྐུ་ཚབ་དང་སྤྱི་བའི་གཉེར་བ་རྣམས་ཀྱིས་སྐྱེལ་མ་དང་བཅས་ཕེབས།
ཡུལ་ལུགས་ཀྱི་སྟོན་མོ་རྒྱས་པར་ཕུལ། ན་བཟའ་ཉེར་སྤྱད་སོགས་བདོག་པའི་
དངོས་པོ་རྒྱ་ཆེ་བའི་ལེགས་འབུལ་དང་བཅས་རྒྱུད་པའི་འཆད་ཉན་གྱི་བླ་མ་་་་་
མངའ་གསོལ། ཁོང་གིས་ཀྱང་བྱང་ཆུབ་ལམ་གྱི་རིམ་པ་སོགས་མདོ་སྔགས་ཀྱི་
རིམ་པ་སློབ་མ་རྣམས་ཀྱི་དབང་པོ་དང་འཚམས་པ་གནང་། འདུ་ཁང་འཁྱམས་
ར་སྟེང་འོག་དང་གྱོ་ཐོག་བཅས་སྟེང་ཁང་དུ་བསྐལ་བཟང་སངས་རྒྱས་སྟོང་གི་་་་
ལྡེབ་རིས་ཡོངས་སུ་རྫོགས་པར་བཞེངས་པ་སོགས་མཛད་པ་རྒྱ་ཆེར་བགྱིས། ལོ་
དེར་བླ་བྲང་ཆེན་མོ་གསར་བ་སྐྲུན་གྲུབ་པས་གཟིམ་ཁང་རྙིང་བར་འདི་བའི་་་་་
བཞུགས་གནས་མཛད་དུ་བཅུག ཅོ་ནེ་དགོན་ནས་མཁྱེན་དཔྱོད་རྣམ་པར་
ཡངས་པ་བྱམས་པ་རྒྱ་མཚོ་གདན་དྲངས་ནས་བྱིངས་འདྲེན་དུ་བསྐོས། ཕོག་ཇ་
ཚུན་གྱི་ཐེབས་གང་དགོས་བཞག ཕུགས་འདུམ་དཀའ་བཅུ་དགེ་བསྐོས་བྱས།
རིམ་གྱིས་བཤད་སྒྲུབ་ཀྱི་སྡེ་འཕེལ་རྒྱས་སུ་གྱུར། གནས་ཆུང་ཆོས་ཀྱི་རྒྱལ་པོ་ཁོག་
ཞུགས་བྱུང་བར་བཀུར་བཟོས་གནང་། ཡས་མས་ཐམས་ཅད་མཇལ་འདོད་ཀྱི་རེ་
བ་བསྐང་། འདི་ཕྱོགས་ཀྱི་འདི་ཕྱིའི་ལེགས་ཚོགས་ཀྱི་འདུན་མ་ཐམས་ཅད་ལྷུན་
གྱིས་གྲུབ་པར་མཛད། གསེར་དངུལ་དོང་ཙེ་སོགས་ཟང་ཟིང་གི་འབུལ་བ་བསམ་
གྱིས་མི་ཁྱབ་པ་ཕུལ། ཆོས་དང་ཟང་ཟིང་གི་བདག་རྐྱེན་གྱིས་སོ་སོའི་ཡིད་ཚིམ་
པས་རྒན་གཞོན་བར་མ་ཐམས་ཅད་ཀྱི་དད་པ་འཕེལ་བར་གྱུར། ཕྱིར་ཕེབས་
ནས་ཚོགས་ཁྲོ་གསར་སྒྲུབ་བགྱིས། རིམ་གྱིས་མི་དད་སྡང་བར་སེམས་པ་རྣམས་
294



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
ཀྱང་དབང་དུ་གྱུར་ནས་ཅི་གསུངས་དང་དུ་ལེན། ལྕགས་སྦྲུལ་གྱི( སྤྱི་
ལོ ༡༧༦༡)ལོར་མདོ་སྔགས་ཀུན་ལ་ཐོས་བསམ་མཛད་ཅིང་རིམ་གཉིས་ཀྱི་རྣལ་་་
འབྱོར་ལ་བརྩོན་པའི་ཁ་གྱ་བཀའ་བཅུ་བློ་བཟང་ཚུལ་ཁྲིམས་རྒྱུད་པའི་སློབ་་
དཔོན་དུ་བསྐོས། འཇིགས་གསང་གཉིས་ཀྱི་སྒྲུབ་མཆོད་བཙུགས། རི་ཁྲོད་པའི་
འདུ་ཁང་གནས་སྤོས་ནས་འཇིགས་བྱེད་མགོན་ཆོས་གུར་བྲམ་ལྷ་མོ་རྣམས་ཀྱི་སྐུ་་་
ལྡེར་བཟོ་མཛད་ནས་མགོན་བསྐང་དང་དྲུག་ཅུ་བའི་གཏོར་མ་བསྔོ་བའི་རྒྱུན་་་་་
བཙུགས། བཤད་སྒྲུབ་ཀྱི་བདག་རྐྱེན་གོང་འཕེལ་དུ་གྱུར། ཆུ་ཕོ་རྟའི( སྤྱི་
ལོ༡༧༦༢)ལོར་བོག་ཚང་བའི་ཨག་ཆེ་བསྟན་འཛིན་གྱིས་བྱམས་པའི་གསེར་སྐུ་་་
དང་། དུང་ཆེན་ཆ་བདག་འཇུག་གི་དབང་ཆས་ཆ་འགྲིག་ལྔ་བཅུ་རྣམས་ཕུལ།
ལོ་དེར་སེ་སི་བཱ་ཐཱར་དའི་ཆིང་གི་འཕྲིན་བྱས་རྒྱ་ནག་གི་བཟོ་བོ་མཁས་པ་བོས་་་་
ནས་ལྷ་སའི་ཇོ་བོ་དང་སྐུ་ཚད་མཉམ་པའི་ཤཱཀྱ་མུ་ནེའི་སྐུ་རིང་བསྲེལ་ཁྱད་་་་་་་
འཕགས་སོགས་བོད་ཀྱི་བྱིན་རླབས་ཅན་གྱི་རྟེན་ཁྱད་འཕགས་དུ་མ། གཟུངས་
བཞུགས་ཀྱི་རིམ་པ་སོགས་ཕུལ་ཏུ་བྱུང་བ་གསེར་ཞོ་དྲུག་བརྒྱ་ལྷག་གི་ཞལ་གསེར་་
དང་རིན་པོ་ཆེ་སྣ་ཚོགས་ཀྱིས་ཕྲ་རྒྱན་སོགས་བཟོ་ཁྱད་ཕུན་སུམ་ཚོགས་པ་་་་་་་་
བཞེངས་པའི་ཡོན་དུ་དངུལ་སྲང་ལྔ་བརྒྱ་རྟ་ནོར་ཞྭ་གོས་སོགས་ཀྱི་སྟེར་ཆ་གཟབ་་
རྒྱས་མཛད། དེ་དག་གི་ལྡེབས་སུ་སྒྲོལ་དཀར་ཡིད་བཞིན་འཁོར་ལོ་དང་། འཇམ་
དབྱངས། ཆོས་ཀྱི་རྒྱལ་པོ་ཙོང་ཁ་པ། ལྷ་ཆེན་གུར་གྱི་མགོན་པོ་རྣམས་ཀྱི་སྐུ་བྱིས་
པ་ལོ་བརྒྱད་པའི་བོངས་ཚོད་ཙམ་རེ་ཡོད་པ་ཡང་བཞེངས། ཇོ་བོའི་མདུན་དུ་
གསེར་སྦྱངས་ཀྱིས་སྤྲས་པའི་མཎྜལ་རྒྱན་བཀོད་ཕུན་སུམ་ཚོགས་པ་བསྐྲུན་པ་་་་་་
སོགས་མཛད། འདུ་ཁང་གི་གཉྫི་ར། ཝཾ་ལྡན་འཁོར་ལོ་ཟུང་སོགས་མཆོད་རྫས་
མཐའ་ཡས་པ་གནང་། ཆུ་མོ་ལུག་གི( སྤྱི་ལོ ༡༧༦༣）ལོར་བསེའི་ཁྲི་རྒན་གྱི་སྤྲུལ་
སྐུ་མདུན་དུ་ཕེབས། གང་ཅིའི་འཕྲོས་ལེགས་དང་གནང་སྐྱེས་གྱ་ནོམ་པ་ཕུལ།
295



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
༧ སྐྱབས་རྗེ་མཆོག་གིས་ལྕང་སྐྱ་རོལ་བའི་རྡོ་རྗེ་ལས་ཆོས་
བཀའ་གསན་བཞེས་དང༌། བཀྲ་བཤིས་འཁྱིལ་
དགོན་པ། རེབ་གོང་དགོན་ཆེན་སོགས་ཆོས་
སྡེ་ཆེ་ཕྲ་དུ་མར་སྤྱི་འཇོག་དང་མང་
འགྱེད་གནང་བའི་སྐོར།
ཤིང་སྤྲེལ་གྱི( སྤྱི་ལོ ༡༧༦༤)ལོར་རྗེ་བླ་མ་ལྕང་སྐྱ་རིན་པོ་ཆེ་དགོན་ལུང་དུ་
ཕེབས་པའི་མདུན་དུ་མཇལ་བར་ཉིད་ཀྱིས་བཀའ་ཕེབས་ལྟར་བདག་གིས་ཀྱང་་་་་
ཞབས་ཕྱི་ཞུས། ཆིན་ཝང་གི་ཨུར་རྒེ་ལ་ཕེབས། དཔོན་ས་ནོར་འཛིན་དབང་མོ་
དང༌། ཨ་བོ་གཡང་འཛིན་གཉིས་ཀྱིས་སོ་སོར་སྟོན་མོ་ཞུས། ཚེ་དབང་། སྒྲོལ་
མའི་རྗེས་གནང་མཛད། རྟ་དང་རྔ་མོང་གོས་དར་སྤོས་སྣམ་སོགས་རྒྱ་ཆེ་བར་
ཞུས། ཏཱ་བླ་མ་དཔོན་གཡོག་ཨེང་ཆེར་མངགས་ནས་ཁྲི་ཁའི་གྲུ་ཁར་ཐོན། དགུང་
མོ་བདག་ལ་ངེད་རང་དཔོན་གཡོག་འདིར་མཆིས་པ་ལ་སྲིན་མོ་ཞེས་པའི་་་་་
འདིར་ནག་ཕྱོགས་པ་ཞིག་གནས་པས་སངས་བར་ཆད་ཞིག་ཡོང་བ་འདྲ་སྟེ་་་་་་
ཐུགས་ཟིན་གྱིས་གསུངས། ཕྱི་ཉིན་ཐལ་ཆར་རླུང་ནག་འཚུབ་མ་དྲག་པོ་གུར་
གྱིས་མི་བཟོད་པ་བྱུང་བས་གྲུ་བགྲོད་མི་ནུས་པར་སྔ་དྲོ་འགྱངས་པར། གཅོད་ཀྱི་
དབང་སྡུད་ཟིལ་གནོན་ཞིག་མཛད། དཀར་གཏོར་ཞིག་བསྔོས་ཏེ་འབྲས་སྤུངས་
ཆོས་སྐྱོང་གི་ཕྱག་མདུང་སྔོན་དུ་ཁྱེར་ལ་ཐོགས་དང་སྐྱོན་མི་ཡོང་གསུངས་པ་ལྟར་
བགྱིས་པས་བདེ་བར་ཕྱིན། གཡུ་རྩ་བརྒྱུད་ནས་ཤིང་འབྱུང་དུ་སྒར་བཏབ། དེར་
སྐུ་འབུམ་དགོན་པའི་ཆིབས་བསུ་འབྱོར་བས་བྱམས་པ་གླིང་དུ་ཕེབས། ཕྱི་ནང་
གི་རྟེན་ཁྱད་འཕགས་ཀྱི་རིམ་པ་ཞིབ་མཇལ་ཞུས། བདག་སོགས་ཀུན་གྱིས་ཞལ་
296



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན། །
འདེབས་དང་བཅས་དངུལ་སྲང་ཉི་ཤུ་རྩ་གཅིག་དང་ཇ་མར་མང་ཇ་བཅུ་གསུམ་་་
གྱི་ཐེབས་དང་སྤྱི་འཇོག་རྟ་བདུན་རྣམས་ཕུལ། བླ་སྤྱི་སོ་སོ་ནས་སྡེར་ཁ་སོགས་
གསོལ་སྟོན་གཟབ་རྒྱས་དང་། ཟི་ལིང་མཁར་དུ་ཕེབས། ཨོཾ་བྷན་གྱི་ནང་དུ་
གདན་དྲངས། དོན་ཚན་མང་པོ་བརྟག་ཞུས་ཕུལ་བའི་ལན་ཞིབ་ཏུ་གནང་བས་
ཡིད་ཆེས་ཀྱི་དད་པ་འཕེལ། དེ་ནས་དགོན་ལུང་དུ་ཕེབས། འཇིགས་བྱེད་ཀྱི་
གསེར་སྐུ་ཁྲི་ཚད་པ། དུང་དཀར་གསེར་གཤོག་ཅན་ཆ། དངུལ་གྱི་མཎྜལ་སོགས་
མཆོད་རྫས་ཀྱི་བྱེ་བྲག་མང་པོ། སྟག་གཟིག་གི་པགས་པ། རྟ་ཆེན་ལ་སོགས་པ་
བཅུ་གསུམ། ཕྲུག་བཅུ་གསུམ། གཙང་སྤོས་དང་གོས་དར་སོགས་ནོར་སྣ་ཁྱད་
མཚར་འགའ་དང་བཅས་བརྒྱ་འབུལ་གསུམ་ལྷག་བཏེགས་ནས་སྐྱབས་མགོན་་་་་་
མཆོག་གི་དྲུང་དུ་མཇལ་ཁ་ཞུས་པར་ཁ་བཏགས་རྩེ་སྤྲོད་དང་གདན་ཁྲི་སོགས་་་་་
ཆེན་པོའི་བཀུར་བཟོས་གནང་། བཀའ་ཆོས་ཀྱི་འབྲེལ་བ་དང་གསུང་མཆིད་ཞིབ་
རྒྱས་ཞག་བཅུ་གསུམ་གྱི་རིང་ཉིན་ལྟར་མཛད། གསོལ་དཔོན་ངག་དབང་རིན་
ཆེན་དང་། དེ་མཆི་བསྟན་པ་སོགས་ཞབས་ཕྱི་བ་རྣམས་དང་ཕྱོགས་དེའི་དྲག་
ཞན་དུ་མས་བཀའ་བསྒོ་སྐྱབས་འཇུག་བརྟག་ཞུས་ཀྱི་རིམ་པས་དུས་འདས། ཀུན་
མཁྱེན་འཇམ་དབྱངས་བཞད་པ་ཨེརྟི་ནི་པཎྜི་ཏ་ནོ་མིན་ཧན། ཆུ་བཟང་ནོ་མིན་
ཧན། རོང་བོ་ནོ་མིན་ཧན། གཡེར་ཤོང་སྤྲུལ་པའི་སྐུ་རྣམས་དང་ཕན་ཚུན་ཐུགས་
མཐུན་ལུགས་ལེགས་ཚུལ་བཞིན་བྱུང༌། དགོན་ལུང་ཚོགས་ཆེན་ལ་མང་ཇ་བཅུའི་
ཐེབས་དང་། སྤྱི་འཇོག་རྟ་ལྔ་ཕུལ། ལྕང་སྐྱ་སྐུ་ཕྱོགས་ནས་སྟོན་པའི་སྐུ་དང་རྒྱུན་
རིང་བསྣམས་པའི་ཕྱག་ཕྲེང་སོགས་རྟེན་བྱིན་ཅན། དངུལ་ལྔ་བཅུ་མ་གསུམ།
གོས་ཆེན་གསུམ། མཛོད་བཏགས་བདུན་སོགས་གནང་སྐྱེས་རྒྱ་ཆེན་པོ་མཛད། །
ཡབ་སྲས་ཚེ་རབས་དུ་མར་མཇལ་བའི་ཐུགས་སྨོན་མཛད་ནས་ཕྱིར་ཐེག ཚོང་
དཔོན་མཁའ་འགྲོ་ཚེ་རིང་དང༌། གུང་བཀྲ་ཤིས་སྐྱབས། ཐུ་བ་ལག་ཅུ་ཆོས་
297



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བཟང་རྒྱ་མཚོ་རྣམས་ཀྱིས་གདན་དྲངས་པ་ལྟར། སྟོང་འཁོར་བརྒྱུད་ནས་མཚོ་
ཁར་ཕེབས། སོ་སོའི་འདོད་མོས་ལྟར་བསྲུང་རིམ་བསྔོ་སྨོན་གང་རྒྱས་མཛད། །
ཚུར་ལམ་ལ་མོའི་ཨུནེའི་དང་ཉེ་བར་བཞུགས་ནས་ཞབས་དྲུང་དཀར་པོའི་མདུན་
དུ་འཚམས་ཞུས་བྱས། ཚུར་ཨེརྟི་ནི་གསོལ་དཔོན་གྱིས་རྟ་དང་གོས་དར་གྱི་སྐྱེས་
ཁྱེར་ནས་འཚམས་ཞུས་ཕུལ། བྲོ་ཆས་ཀྱི་མཐུན་རྐྱེན་སྦྱར། རྔ་མོང་བདུན་གྱི་ཨུ་
ལ་གནང་ནས་ཝང་གི་ཨུནེའི་སྟེང་དུ་སྐྱེལ་མ་བཏང་། ཨུར་ལུག་ཐར་བ་སོགས་
ལམ་ཁར་ཉེ་བའི་སྦྱིན་བདག་རིགས་ཀྱིས་གདན་འདྲེན་དང་འབུལ་ནོད་བགྱིས།
མཛོ་རྟ་ཉི་ཤུའི་ཨུ་ལ་སྟེང་ནས་རིམ་གྱིས་སྟག་ཚང་དཔལ་གྱི་ལྷ་མོའི་དགོན་པར་་་
ཕེབས། རོང་འབྲོག་ཀུན་ཏུ་འགྲོ་དོན་འཕེལ་རྒྱས་མཛད། ཟབ་ཆོས་རིག་འཛིན་
ཐུགས་ཐིག་དང་ཐུགས་རྗེ་ཆེན་པོ་བདེར་གཤེགས་ཀུན་འདུས་ཀྱི་དབང་རྣམས་་་་་
ཐུགས་བཞེད་ལྟར་བདག་གི་ཕུལ་བ་གསན་བཞེས་ངོས། ཐམས་ཅད་མཁྱེན་པའི་
དབུ་ཞྭ་སྣེ་རིང་དང་གོས་བེར་ཁྱད་པར་ཅན་རྟ་གོས་སོགས་དངོས་པོ་ཚན་ཆེ་བའི་
ལེགས་སོ་གནང་། དེ་ནས་ཀིརྟི་དགོན་པར་ཕེབས། དེ་གའི་འཛིན་སྐྱོང་གི་བྱ་
བཞག་གང་འོས་སོགས་རྣམ་པར་དགེ་བའི་མཛད་འཕྲིན་ལྷག་པར་རྒྱས། ཤིང་མོ་
བྱའི( སྤྱི་ལོ ༡༧༦༥）ལོར་བཀྲ་ཤིས་འཁྱིལ་གྱི་དགེ་བཤེས་སྒོ་མང་བློ་བཟང་དོན་་་་
གྲུབ་རྒྱུད་པའི་བླ་མར་བསྐོས། མདོ་སྔགས་ཀྱི་འཆད་ཉན་སོགས་སྔར་རྒྱུན་ལྟར་
བསྐྱངས། མེ་ཁྱིའི( སྤྱི་ལོ ༡༧༦༦)ལོར་ཚ་ཁོ་ངག་དབང་གྲགས་པས་བཏབ་པའི་
ད་ཚང་ལྷུན་གྲུབ་གླིང་གི་ཁྲིར་ཕེབས། ཅོག་རྩེ་རྒྱལ་བློན་དགོན་པའི་བླ་སྤྱི་རྣམས་
ཀྱིས་ཡུལ་ལུགས་ཀྱི་སྟོན་མོ་དང་ཁྲི་འབུལ་ཞུས། འཇིགས་བྱེད་ཀྱི་དབང་སོགས་
བཀའ་ཆོས་ཅི་རིགས་གནང་། འགྱེད་དང་སྤྱི་ཐེབས་ཀྱི་ཟས་ནོར་ཚན་ཆེན་
བསྩལ། འདུ་ཁང་གསར་བཞེངས་ཀྱི་ཆ་རྐྱེན་གནང་སྦྱིན་མཛད་པར་བྱས།
དབྱར་ཐོག་སྒང་དུ་རི་ཁྲོད་བཏབ་སྟེ་དེ་གའི་མཐུན་རྐྱེན་སྦྱར། སྟོན་ཁ་རྨ་ཕ་རིའི་
298



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
ཨ་རིག་ཚུན་གྱི་སོག་པོའི་སྦྱིན་བདག་རྣམས་ཀྱིས་གདན་དྲངས། ལ་ཁ་སྤྲུལ་པའི་
སྐུ་དང་ཚེ་དཔག་ཐའི་ཇི་བླ་དཔོན་སོ་སོས་བསྙེན་བཀུར་ཞུས། མེ་ཕག་གི( སྤྱི་
ལོ ༡༧༦༧)ལོར་ཉིད་ཀྱིས་བཀའ་གནང་ལྟར་བདག་གིས་དོ་དམ་བྱས་ནས་་་་་་་
དབོན་རྒན་སྤྲུལ་སྐུ་མདུན་དུ་གདན་དྲངས། བཀུར་བཟོས་བདག་རྐྱེན་ལེགས་
པར་མཛད། ས་ཕོ་བྱི་བའི( སྤྱི་ལོ ༡༧༦༨）ལོ་ཁཱ་ཚིར་ཏུའི་གདན་འདྲེན་ཞུས་པ་
ལྟར་ཆོས་འཁོར་སྟོད་བརྒྱུད་ཨ་མཆོག་ལ་ཆིབས་བསྒྱུར་གནང་། རྔ་རྒོད། མི་ཏོ་
བོར་ཆུང་སྟོང་སོགས་དགོན་གྲོང་སོ་སོ་ནས་གདན་དྲངས། འདན་སྤྲུལ་སྐུ་རིན་
པོ་ཆེར་མཁའ་སྤྱོད་མ་དམར་པོའི་ཟབ་ཁྲིད་གནང༌། དཔག་བསམ་འཁྲི་ཤིང་སྐུ་
ཐང་སོ་གཅིག་པར་བཞེངས་ཕུལ་བས་དགྱེས་ཚོར་ཆེན་པོ་མཛད། རིམ་གྱིས་འབོ་
ར། ཁྲོམ་ཐོག བོག་ཚ། ལོ་བ། ཀྱི་ལོང་། རྔོག་རེབ་ཚ། གཙོས། མཛོད་དགེ ཁ་
གྱ། རྐང་ཚ། ཧོར་ཚང་གནམ་ལ། གཏེར་ལུང་སོགས་ཡས་མས་ཕན་ཚུན་ཀུན་
གྱིས་གདན་འདྲེན་ཞུས་པ་ལྟར་རྐྱེན་སེལ་གྱི་བསྲུང་དམིགས་དང་བསྔོ་སྨོན་སོགས་
གང་འདོད་གནང་ཚིམ་པར་མཛད་ཅིང་རྒན་གྱུར་ཕེབས། བྲག་དཀར་གྱི་གནས་
ལ་གཟིགས་རྟོགས་དང་མཆོད་གཏོར་བསྔགས་བརྗོད་རྣམས་མཛད་ཅིང་དགོན་་་
གྲོང་ཀུན་ཏུ་ཕེབས། དེར་སྟེང་གྲིབ་ཀྱི་རྣམ་པས་གསུང་སྒོ་ཅུང་ཟད་ཡོ་བར་
འཚུབ་ཉམས་བྱུང་ཡང་བཞུད་མ་འགག་པར་འདི་ཕྱིའི་ཞུ་གསོལ་རིགས་ཀྱི་འདོད་
པ་བསྐངས། དེ་ཁའི་སྒར་ཐོག་ནས་གློ་བུར་དུ་གཙང་བ་དགེ་བཤེས་བློ་བཟང་
ཤེས་རབ་ཆེད་མངགས་ཀྱིས་བདག་ལ་རྒྱུད་པའི་བླ་མ་བྱེད་དགོས་ཀྱི་བཀའ་ཤོག་་་་
སྐྱེལ་བར་བཏང་བ་འབྱོར་བས་བདག་ལུགས་ཟུང་གི་རྣམ་དཔྱོད་དམན་ཞིང་་་་་་
ཐུགས་ཟིན་གྱི་ཞབས་ཕྱི་མི་ནུས་པ་དང་རང་ཡུལ་དུ་སྤྱི་སྒོས་ཀྱི་བྱ་བཞག་མང་་་་་་
བས་དགོངས་ཁྲོལ་ཞུ་བར་དབོན་པོ་རབ་འབྱམས་པ་སྐུ་མདུན་དུ་བཏང་བར་་་་་
ཁྲོལ་ཆ་མ་བྱུང་ཞིང་བཀའ་ཤོག་ཡང་བསྐྱར་དུ་གནང་བར། ཚོགས་གཉིས་མཐུ་
299



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྟོབས་རྡོ་རྗེ་རྩེ་བརྒྱ་བས། །སྦྱིན་སྐྱེས་མ་ལུས་མིང་གི་མཐར་བྱས་ནས། །སྐལ་
བཟང་ལེགས་བྲིས་ཚོགས་ལ་དབང་བསྒྱུར་བའི། །ལྷ་ཡི་བླ་མ་གཉིས་པ་ཁྱོད་དྲུང་
དུ། །དེང་དུས་གཟུགས་སྐུ་མཚན་དཔེའི་ལང་ཚོ་ཅན། །རྣམ་པ་གདུལ་བྱའི་
ཚོགས་ཀྱི་ཉེར་འཚོའི་དཔྱིད། །བག་ཡོད་ས་སྲུང་སྟེང་ན་མངོན་འགྱིངས་པས། །
དྲེག་ལྡན་སྤོབས་པ་འཕྲོག་པའི་གཟི་བརྗིད་འབར། །འདི་ན་རྒྱལ་ཁམས་མྱུལ་
བའི་རོང་སྨྱོན་བདག །ཆོས་སྲིད་འཕྲིན་ལས་དབྱར་རྔ་ལྡིར་བའི་ཚེ། །ནག་ཕྱོགས་
བདུད་རིགས་ཡིད་ཀྱིས་མ་བཟོད་པར། །མཐའ་འདྲེའི་ཚུལ་གྱིས་ཅུང་ཟད་བྲོ་
འཚལ་ཀྱང་། །མཆོག་གསུམ་བྱིན་མཐུས་བདེ་བའི་གནས་ཚུལ་གྱིས། །འདུ་འགོད་
བྱ་བས་རྣམ་པར་གཡེང་བཞིན་དུ། །རྒྱལ་ཀུན་ངོ་བོ་འཇམ་དཔལ་སྙིང་བོའི་
བསྟན། །ཡོངས་སུ་འདེགས་ལ་བརྩོན་པ་མི་ལྷོད་ངོས། །གསང་ཆེན་བཤད་དང་
སྒྲུབ་པའི་རྒྱུད་གྲྭ་ཡི། །བསྟན་སྲིད་འཛིན་སྐྱོང་སྤེལ་བར་ཁྱོད་གསོལ་ན། །ཚེ་
རབས་དུ་མར་བསྟན་འགྲོའི་ཁུར་འཁྱེར་བའི། །རླབས་ཆེན་སྙིང་སྟོབས་བསྙིལ་བ་
མེད་པར་མཛོད། །རིགས་རུས་སྟོབས་འབྱོར་དཔལ་གྱིས་མངོན་མཐོ་བའི། །སློབ་
ཚོགས་རྒྱུ་སྐར་དབུས་ན་ཟླ་རྒྱས་ལྟར། །ཉིད་ཀྱི་ཕྱི་ནང་རྟོགས་པ་རང་བློ་ལ། །
འདྲིས་ཕྱིར་ཡིད་ཀྱི་གཏད་སོ་ཁྱོད་དུ་ཁུམས། །གཞན་དུ་ཡོན་ཏན་ཕྱོགས་རེ་ལྡན་
པ་དག །བཙལ་ན་སླ་ཡང་ཡུལ་དུས་རྐྱེན་དབང་གིས། །ཕན་ནུས་འཚོ་སྐྱོང་ནུས་
པ་ཆེས་དཀོན་ཞིང༌། །བརླངས་པོར་སྤྱོད་རྣམས་འདུལ་བར་དེ་བས་དཀའ། །
ཁྱོད་ནི་ཡང་སྲིད་མང་པོར་མཁས་གྲུབ་ཕྲེང༌། །རིམ་པར་བརྒྱུད་པའི་བག་ཆགས་
མཐུ་བརྟས་པ། །སྦས་པའི་རྣལ་འབྱོར་ཉིད་དུ་ངེས་པའི་ཕྱིར། །ལྷ་འདྲེ་མི་གསུམ་
གང་གིས་བརྫི་མི་ནུས། །དེ་ཕྱིར་ལྷ་དང་མཁའ་འགྲོའི་ལུང་བཞིན་དུ། །གཞན་དུ་
བསྒྱུར་མེད་ཁྱེད་ཀྱིས་བསྐྱངས་དགོས་པས། །སྔོན་དུ་ཆེད་མངགས་ཕུལ་བ་དེ་
དོན་ལྟར། །ཅིས་ཀྱང་ཞལ་བཞེས་མཛད་དགོས་རིགས་ཀྱི་སྲས། །ཁུ་དབོན་སོགས་
300



བལ་བ
བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན། །
ཀྱི་ཚིག་ནན་བཟློག་དཀའ་ཡང་། །གང་གི་དུས་གསུམ་གཟིགས་པའི་ཨ་དར་ཤར།།
འཕྲལ་ཕུགས་གནས་ལུགས་འགོག་མེད་རྟག་འཆར་བས། །རྒན་པའི་ངག་ལྟར་རེ་
བ་འབྲས་ལྡན་གྱིས། །ཡིད་ལ་ཀུན་དགའི་ཚོར་བ་སིམ་པར་ཞུ། །འདི་ལྟར་ཞུ་
མཆིད་འཁོར་ལོའི་ལག་པ་ཅན། །རྙོག་བྲལ་དྭངས་པའི་ཡིད་ཀྱི་རྫིང་བུ་ནས། །ལྷ་
དར་གོས་ཡུག་ཕྲུག་རྣམ་གཤོག་སྒྲོ་བཅས། །གང་ཐུགས་རིན་ཆེན་འབྱུང་གནས་
བསྙེགས་སོང་ལགས། །ཞེས་པའི་བཀའ་འཕྲིན་སྩལ་ཞིང་ཞལ་ཏ་ནན་ཏན་གནང་
བར་མཛད། དེ་ནས་མགར་རྩེ་ནང་སོས་གདན་དྲངས། །དེར་མ་མོ་དྲག་རྩལ་
ཅན་ཞིག་སྔོན་རབས་ཀྱི་དུས་ནས་འཁོར་བ་འཁུ་ལྡོག་ཆེ་བ་རེས་འགའ་མཐོང་་་་་
སྣང་དུ་འཆར་བ་རང་གཞན་ཀུན་བག་ཚ་བ་ཞིག་ཡོད་པ་ལ་བཀའ་བསྒོ་དམ་་་་་
བཞག་མཛད་པས་དེ་ཕྱིན་འཚུབ་ཆ་ཞི་བས་ཡིད་ཆེས་ཐོབ། དེ་ནས་ཚོ་འདུའི་
དགུས་སྟེང་སྒར་སོགས་རེབ་གོང་གི་དགོན་གྲོང་ཕལ་མོ་ཆེས་གདན་འདྲེན་དང་།
ཐོག་རིང་ན་ཡོད་པའི་རྒན་གཞོན་བར་མ་ཐམས་ཅད་ཀྱིས་མཇལ་ཁ་ཞུས། རོང་
བོའི་དགོན་ཆེན་དུ་ནོ་མིན་ཧན་གྱིས་གདན་འདྲེན་མཛད། འཇིགས་བྱེད་ཞི་བའི་
སྦྱིན་སྲེག་དང་རྟེན་རྣམས་ལ་རབ་གནས་བསྡུས་པ་མཛད། རྗེས་གནང་ཁ་ཤས་
ཕུལ། སྟོན་མོ་འབུལ་བ་གྱ་ནོམ་པ་ཕུལ། གསུང་མཆིད་རྒྱས་པ་མོལ། ཡས་མས་
ནས་གདན་འདྲེན་ཞུ་མི་རིམ་ཅན་བྱུང་བར་ད་ལན་བྲེལ་གཡེང་འགའ་ཞིག་་་་་་
འདུག་པས་ཕེབས་རྒྱུའི་སྐབས་མི་འདུག་སྟེ། མི་འགྱངས་པར་ཕྱོགས་འདིར་ཡོང་
ནས་དགོན་པ་འདིར་ཡང་རེ་ཞིག་སྡོད་རྩིས་ཡོད་གསུངས་ནས་ཁྲོམ་དུ་དྲིལ་་་་་་
བསྒྲགས་པ་ཀུན་ལ་ངེས། དེ་ནས་ཕྱིར་ལ་ཆིབས་ཁ་བསྒྱུར་ཏེ་ས་མོ་གླང་གི( སྤྱི་
ལོ༡༧༦༩) ལོར་ཧོར་ཟླ་གཉིས་པའི་བཅུ་གཅིག་ལ་བདག་ཁྲི་འདོན་བྱེད་པར་་་་་
དབུ་མཛད་རབ་འབྱམས་པ་དང་གསོལ་དཔོན་རྣམས་རྫོང་བརྡའ་གནང་ནས་་་་་
བཀའ་ལུང་ལྟར་ཆིབས་བསུ་སེར་སྦྲེང་སོགས་ཕུན་སུམ་ཚོགས་པའི་བཀུར་བཟོས་་
301



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དང་བཅས་གཟའ་སྐར་དུས་ཚེས་དགེ་བར་གཞན་དང་མི་འདྲ་བའི་བསྔགས་་་་་
བརྗོད་ཀྱི་བཀའ་ཤོག་དང་བཅས་རྒྱུད་པའི་གྲྭ་ཚང་འཛིན་སྐྱོང་གི་བྱེད་པོར་་་་་་་
མངའ་གསོལ་མཛད། ཧོར་ཟླ་ལྔ་བར་གྲུབ་ཐོབ་སྐུ་སྐྱེས་དང་བཅས་ལྷ་མོའི་
དགོན་པར་ཕེབས། ལོ་སྔ་ཕྱི་དེར་རྟ་ནོར་སྟོང་ཚོ་བདུན་གྱི་འབུལ་བ་བྱུང་ཞིང་
ནོམ་རྫས་ཀྱི་བྱེ་བྲག་ལྟ་ཅི་སྨོས། །དེ་ཡང་རོང་བོའི་དགོན་ཆེན་སོགས་རེབ་གོང་
གི་སྒྲུབ་སྡེ་རྣམས་དང་། བཀྲ་ཤིས་འཁྱིལ་གྱི་དགོན་པ། གཏེར་ལུང་། ཨ་ཁྱུང་།
ཁ་གྱ། མཛོད་དགེ་རྐང་ཚ། ཆོས་རྫོང་། གཙོས་སྒར། ཙམ་དར་སྒར། ཙ་ཡུ། ཨ་
མཆོག་སྒར་གསར་དང་། བོར་ཆུང་སྟེང་། ཇ་རྒྱའི་ཐང་སོགས། ཁྱ་དགེ་གཡེར་བ་
ཚ་རྡོར་ཅོ་ནེ་དམར་ཉུང་ཡན་ཆད་ཕན་ཚུན་གྱི་དགོན་པ་ཆེ་ཕྲ་ཐམས་ཅད་དུ་་་་་
འགྱེད་ཕོག་དང་སྤྱི་འཇོག་མང་ཇ་གང་རིགས་མཐུན་རྐྱེན་སྦྱར། གསེར་སྐུ་དང་
དཔེ་ཆ་སོགས་དཀོན་མཆོག་གི་རྟེན་ཡང་དུ་མ་ཡོན་གྱིས་བླུས། རྒྱ་བོད་ཀྱི་སློང་མོ་
བ་རྣམས་ལ་ཅི་འདོད་ཀྱི་གནང་སྦྱིན་བཟང་པོས་ཚིམ་པར་མཛད། ལྷ་བཟོ་བྲིས་
པ་སྣ་ཚོགས་པས་སྐུ་དང་ཕྱག་དཔེ་བྲིས་པར་སོ་སོར་གང་འོས་ཀྱི་བདག་རྐྱེན་་་་་
གནང་། བྲག་དཀར་ཁ་གྱའི་དགོན་པ་རྣམས་ཀྱིས་གཟིམ་ཁང་རེ་འབུལ་བར་
སྙན་བསྐུལ་ཞུས་པར་ང་ལ་གཟིམ་ཆུང་གི་དགོས་པ་ཆུང་སྟེ་ཐུགས་རྗེ་ཆེན་པོ་ཕྱག་
སྟོང་སྤྱན་སྟོང་རེ་ལྷ་ཁང་དང་བཅས་པ་བཞེངས་ན་རང་གཞན་ཐམས་ཅད་ལ་་་་་
འདི་ཕྱིར་དགེ་གསུངས་ནས་དེ་དག་གི་ཆ་རྐྱེན་དུ་ཟས་ནོར་རྒྱ་ཆེ་བ་སྦྱོར་འཇགས་
མཛད་པ་སོགས་བསྟན་འགྲོའི་ཕན་བདེ་མཐའ་ཡས་བསྒྲུབས་ནས་འདིར་ཕེབས་་་
པའི་ནུབ་མོ་བདག་གི་རྨི་ལམ་ཤེལ་གྱི་ཡུ་རིང་ཞིག་ལག་ཏུ་ཡོད་པ་བར་སྣང་ནས་་་
ཉི་འོད་ཀྱི་སྣང་བ་ཡོད་བཞིན་དུ་སེར་བ་རྡོག་པོ་ཁ་ཤས་ལྷུང་ནས་དཀར་ཡོལ་་་་་
བཅོམ་པས་ཡུ་བར་འཆང་བ་ཞིག་བྱུང་བས་ཡིད་མ་བདེ་བར་སྐུ་ཞབས་སུ་ཕྱིན་་་་་
ནས་རྒྱུ་མཚན་ཞུས་ཏེ་འཐུང་སྣོད་ལ་སྐྱོན་བྱུང་བ་སྦྱིན་བདག་ལ་ལྟ་བ་མང་དུ་་་་
302



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན། །
མྱོང་བས། སྐུ་ཞབས་ཉིད་ལ་ལྟ་དགོས་པས་ཞབས་བརྟན་སྐུ་རིམ་འདྲ་གང་དྲག་
གནང་དགོས་ཞུ་བར། ང་ལ་རེ་ཞིག་སྐྱོན་མེད་པ་འདྲ་སྟེ་གྲྭ་སློབ་འགའ་ལ་འཚེ་
བ་ཡོད་པར་ལྟ་མོད། གང་ལྟར་གདུལ་བྱ་ཅུང་ཟད་མྱུར་ཆེས་པས་ནོངས་ཏེ་ཆག་
སྒོ་རེ་ཡོད་འདྲའང་རིམ་གྲོ་གང་འོས་ཁད་ཀྱིས་འགྲུབ་པར་བྱེད། ཁྱེད་ཐུགས་
བདེ་བར་གྱིས་དང་ཆོག་གསུངས་ནས་ཞག་ཁ་ཤས་བཞུགས་ཏེ་ཟོག་ཐོག་ཏུ་་་་་་
ཕེབས།
༨. གཞི་དགོན་དུ་ཕེབས་ཏེ་ཆོས་སྲིད་འཛིན་སྐྱོང་གི་བྱ་བ་
གོང་འཕེལ་དུ་མཛད་པ་དང་། རྗེ་ཉིད་སྟོད་ཀྱི་ཝ་ཤུལ་
ཤོག་ཀ་བཅུ་གཉིས་དང་སྨད་ཀྱི་མཛོད་དགེ་ཕྱོགས་
བཅུ་གཉིས་ཀྱི་དབུ་བླར་མངའ་
གསོལ་ཚུལ་གྱི་སྐོར།
དེར་འདུ་འགོད་ཀྱི་བྱ་བ་འགའ་ཟིན་ནས་འདིར་ཕེབས། འདི་ནས་ཚོགས་
ཀྱི་ཁྲིར་བཞུགས་ནས་གྲྭ་ཚང་གི་དོན་དུ་དཀའ་སྤྱད་སོགས་མཛད་ཚུལ་དང་ཕྱི་་་་་
ནང་གི་འཚོ་སྐྱོང་ཐབས་དུ་མར་བྱས་ལུགས། ད་ནི་ལོ་རེ་གཉིས་ཀིརྟིར་སོང་ནས་
སྡོད་དགོས་པས་སྡེ་འདིའི་བྱ་བྱེད་ཐམས་ཅད་བླ་མ་འདི་པས་མཁྱེན་དགོས་ཤིང་་་
གང་གསུངས་ཁྱེད་རྣམས་ཀྱིས་དང་དུ་ལེན་དགོས་པའི་ཞལ་བཀོད་གནད་སྨིན་་་་
མཛད་ནས་འབྲོག་ལ་ཕེབས། མངའ་འབངས་ཀྱི་ཞལ་འདེབས་དང་བཅས་རྒྱུད་
པ་སྙན་མོ་རིའི་བཞུགས་སྒར་དུ་གདན་དྲངས། བདུན་གཅིག་གི་རིང་བདག་གིས་
ཐུགས་རྗེ་ཆེན་པོ་བདེ་དུས་ཀྱི་བུམ་སྒྲུབ་དང་འཚོགས་མང་གིས་ཀུན་མཁྱེན་ལྔ་་་་
བའི་གསུང་གི་རིལ་སྒྲུབ་ལྷན་དུ་བྱས་པར་རིལ་བུ་ལ་འཕེལ་སྐྱེད་ཕྱི་ནང་དུ་དྲི་་་་
303



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བཟང་འཐུལ་བ་སོགས་བཀྲ་ཤིས་པའི་དགེ་མཚན་ཤར། བསྙེན་བཀུར་འབུལ་བ་
རྒྱ་ཆེན་པོ་མཛད་ནས་སྟོན་མཇུག་ཕྱག་རྫས་བཟང་སྒྲིལ་ཁལ་ལྔ་བཅུ་ལྷག་བཅས་་་་
ཀིརྟི་ལ་ཕེབས། དགུན་གྱི་རིང་དེར་བཞུགས་ནས་ཆོས་སྲིད་འཛིན་སྐྱོང་གི་བྱ་
བཞག་རྟེན་གསུམ་གྱི་སྲི་ཞུ་རྣམས་གང་ལེགས་མཛད། ཕྱོགས་དེའི་ཚ་ཁོའི་རྒྱལ་
ས་གོང་འོག་ད་ཚང་དགོན་སོགས་ཕན་ཚུན་གྱི་བླ་དཔོན་སྦྱིན་བདག་དྲག་ཞན་་་་་
རིགས་ལ་ཆོས་དང་ཟང་ཟིང་གི་ཐུགས་འདོགས་བདག་རྐྱེན་མི་ཕམ་པ་གནང་། །
ལྕགས་ཕོ་སྟག་གི( སྤྱི་ལོ༡༧༧༠) ལོ་གསར་ལ་གསེར་ཟངས་ཀྱིས་སྤྲས་ཤིང་རིན་་་་
པོ་ཆེ་དུ་མའི་ཕྲ་རྒྱན་གྱིས་མཛེས་པའི་དབུ་རྒྱན་བརྡུངས་ནས་གུར་མགོན་ལ་་་་་་
འབུལ་བར་མཛད་ནས་སྤྱི་དགོས་ཀྱི་འཕྲིན་ལས་བཅོལ་བས་རྟགས་མཚན་ལེགས་་
པར་ཤར། སོས་ཀ་སྐྱ་སེར་གྱི་ཚོགས་དུ་མ་ལ་ཕྱག་རྫས་ཀྱི་སྟེང་ནས་མ་ཎི་དུང་
ཕྱུར་སྒྲུབ་པར་མཛད་ནས་མཐོང་ཐོས་དྲན་རེག་གི་ལུས་ཅན་མཐའ་དག་འཕྲལ་་་
ཡུན་གྱི་ཕན་བདེའི་དཔལ་ལ་སྤྱོད་པའི་བསྔོ་སྨོན་ཡང་དག་གི་རྒྱས་བཏབ། རྒན་
གཞོན་བར་མ་ཐམས་ཅད་ལ་མཇལ་ཁ་བཏང༌། ཤར་ནུབ་ཀྱི་དར་པོ་ཆེ་གཉིས་
གསར་འཛུགས་མཛད། གསང་འདུས། ཀུན་རིག ཚེ་དཔག་མེད། སྨན་བླ་
རྣམས་སྟོང་ཚར་རེ་བཀའ་གསུང་སྒྲོགས། གུར་ཞལ་གྱི་བསྐང་བ་ཁྲི་ཚར་སོགས་
གྲུབ་པར་མཛད། དུས་སྔ་ཕྱི་ཅི་རིགས་པར་བླ་བྲང་རྙིང་བ་ཡོངས་རྫོགས་གསར་
བསྐྲུན་ཚོན་བཅས། བྱམས་ཆེན་གྱི་སྐུ་ཉེ་སྲས་ཀྱི་ཚོགས་དང་བཅས་པ་གསེར་
ཚོན་སོགས་ཕུལ་དུ་བྱུང་བ། རྒྱ་དཀར་ནག་དང་། གཙང་དབུས་རྣམས་ནས་བྱུང་
བའི་གསེར་སྐུ་བརྒྱ་ལྷག ལྷ་བཟོ་མཁས་པའི་རིགས་ཀྱིས་བཞེངས་པའི་བྲིས་ཐང་
དུ་མ། རྒྱུ་སྣ་ཚོགས་ལས་སྒྲུབ་པའི་མཆོད་རྟེན་མང་པོ། མདོ་དབུས་ཀྱི་སྤར་དང་
བྲིས་པའི་པོ་ཏི་སྟོང་ལ་ཉེ་བ། རྒྱ་ཧོར་གྱི་གཉྫིར་གཉིས། བླ་རེ་ཕྱེ་ཕུར་སོགས་
མཆོད་རྫས་ཀྱི་བྱེ་བྲག་བསམ་གྱིས་མི་ཁྱབ་པའི་ཕྱག་རྗེས་བཞག་ནས་དབྱར་སྨད་་་་
304



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
ཟོག་ཐོག་ཏུ་ཚུར་ཕེབས། སྐུ་མཚམས་དང་འགྲོ་དོན་རེ་མོས་ཀྱི་སྐབས་སུ་ཁེ་ཏེ་
སོགས་ཕན་ཚུན་དུ་ཆིབས་བསྒྱུར་གནང་། གྲོ་ཚང་གི་བླ་མ་པཎྜི་ཏ་མཚོ་སྔོན་ནས་
ཞི་བར་གཤེགས་པའི་དགོངས་རྫོགས་ལ་གྲོ་ཚང་དགོན་དུ་གདན་འདྲེན་བྱས། རྒྱ་
སོག་གི་ཁྱད་ནོར་འགའ་སོགས་བསྔོ་རྟེན་ངོས་གཙང་ཕུལ་བས་དགེ་བའི་མཚམས་
སྦྱོར་གནང་། མདོར་ན་བོད་སོག་ཤར་ནུབ་ལྷོ་བྱང་གི་སྡེ་དགོན་དུ་ལན་དུ་མར་
ཕེབས། ལོ་ཏོག་གི་སྲུང་རིམ། འཁྲུག་ལོང་གི་རྩོད་འདུམ། ནད་རིམས་ཀྱི་རྐྱེན་
བཟློག གཤིན་པོའི་དགེ་རྩ་སོགས་གང་འཚམས་ཀྱིས་འབྱོན་བཞུགས། ནད་སེལ་
གྱི་སྨན། བླང་དོར་གྱི་ལུང༌། གཞི་བྱེས་ཀུན་ཏུ་འགྲོ་དོན་བསམ་གྱིས་མི་ཁྱབ་པ་
དང༌། གནས་འདིར་ཐུགས་རྗེ་ཆེན་པོ་ཕྱག་སྟོང་སྤྱན་སྟོང་གི་སྐུ་བཞུགས་གནས་
དང་བཅས་པ། གསེར་གྱིས་བྲིས་པའི་མདོ་སྡེ་བསྐལ་བཟང་དང༌། འདུལ་བ་པོ་
ཏི་བཅུ་གསུམ། བྲིས་སྐུ་དང་བཅུ་གཅིག་ཞལ། གསང་བདེ་འཇིགས་གསུམ། སྒྲོལ་
དཀར་ལྗང༌། སྨན་བླ་གཙོ་འཁོར་ཡོངས་རྫོགས་སོགས་ལྷ་ཞི་དྲག་གི་གསེར་སྐུ་
མང་པོ། གཉྫིར་ཆེ་ཆུང་གསུམ་སོགས་ཕྱི་ནང་གི་མཆོད་རྫས་དུ་མ། ཚོང་རུའི་
དགོན། དབྱིས་སྟོད་ཀྱི་སྡེ་ནང་། བྲག་སྒམ་ནང་གི་གདོང་རྣམས་སུ་ཐུགས་རྗེ་
ཆེན་པོ་ཕྱག་སྟོང་སྤྱན་སྟོང་རེའི་མཐུན་རྐྱེན་གནང་། འབྲིང་བར་འདུ་ཁང་གི་
རྐྱེན་སྦྱར། གཟའ་རུ་དགོན་དུ་བཀའ་འགྱུར་ཚར་གཅིག་གི་འཇོག་པ་རྣམས་
མཛད་པ་སོགས་བརྗོད་པའི་ཡུལ་ལས་འདས། རྒྱལ་པོ་མཁའ་འགྲོའི་དུས་སུ་
བསྟེན་མཆོད་ཀྱི་དགའ་སྟོན་ཀ་གདོང་ཆོས་སྐྱོང་གི་སྐུ་ཆས་ཕྱག་མཚན་སོགས་་་་་
རྟེན་རྣམས་མེར་རྒན་བཀའ་བཅུའི་ཕྱག་ཏུ་འབྱོར་བ་མེར་རྒན་པཱ་ཐུར་གྱིས་སྐྱིད་་་
ཙའི་ཡུལ་དུ་གདན་དྲངས་པ་མཆོད་བཀུར་མ་ནུས་པས་སྐབས་སུ་བླ་སྔགས་དུ་་་་་
མས་རེག་པ་ལྟ་ཅི། མཐོང་བར་མི་བཟོད་པ་ལྟ་བུའི་འཇིགས་ཟིལ་ཅན་ཡང་མ་
ལུས་པར་དཀའ་ཁུར་གྱིས་གནས་འདིར་གདན་དྲངས། ཚོགས་འཁོར་རྒྱལ་
305



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གསོལ་དང་བཅས་ཚར་གཅོད་རྗེས་འཛིན་གྱི་སྲུང་མར་མངའ་གསོལ་བ་སོགས་་་་་
སྣང་བ་དབང་དུ་འདུ་ཞིང་སྡེ་བརྒྱད་བྲན་དུ་ཁོལ་བའི་དཔའ་རྟགས་འགྲན་དུ་་་་
མེད་པ་བསྟན་པ་ལགས་སོ། །བཀའ་རྩོམ་གྱི་རིམ་པ་ཡང་། གསོལ་འདེབས།
བརྟན་བཞུགས། སྒྲུབ་ཐབས། བསྙེན་ཡིག རྣམ་ཐར། གནས་བཤད། བཅའ་
བསྒྲིགས། བསླབ་བྱ། ཉམས་མགུར། གསོལ་མཆོད། བསངས་དང་གཏོར་མའི་
སྐོར་སོགས་པོ་ཏི་གསུམ་ལྷག་ཡོད་ཅིང་། ཕལ་ཆེར་ཐེབས་པར་སྣང་། དེ་ལྟར་ཕྱི་
སོ་ཐར། ནང་བྱང་སེམས། གསང་བ་སྔགས་ཏེ་སྡོམ་པ་གསུམ་དང་ལྡན་ཞིང་། །
གཞི་ལྟ་བ་རྣམ་པར་དག་པས་ཐུགས་རྒྱུད་སྦྱངས་ནས་ལམ་ཐེག་པ་གསུམ་གྱི་ཆུ་་་
ཀླུང་མ་ལུས་པ་གཅིག་ཏུ་འདུ་བའི་ངེས་གསང་ཐེག་པའི་རིམ་པ་གཉིས་ཀྱི་ཏིང་ངེ་
འཛིན་དང་མི་འབྲལ་བར་མཚན་བཅས་དང་མཚན་མེད་ཀྱི་རྣལ་འབྱོར་ལ་གོམས་
པས་འབྲས་བུ་མཆོག་མཐུན་གྱི་དངོས་གྲུབ་བདེ་བླག་ཏུ་གྲུབ་སྟེ་ཟུང་འཇུག་བདེ་་་
བ་ཆེན་པོའི་ཡེ་ཤེས་ཀྱི་སྣང་བ་འབྱམས་ཀླས་པས་གྲུབ་པའི་གོ་འཕང་མཐོན་པོར་་
གཤེགས་པས་གཉིས་འཛིན་གྱི་འཁྲུལ་བ་ཐམས་ཅད་ཉེ་བར་ཞི་བའི་ཆོས་ཀྱི་་་་་
དབྱིངས་སྤྲོས་བྲལ་ནམ་མཁའ་ལྟ་བུ་དང་། རྟེན་ཅིང་འབྲེལ་བར་འབྱུང་བ་སྒྱུ་མ་
ལྟ་བུའི་ཡེ་ཤེས་ཀྱིས་བརྗོད་དུ་མེད་པར་མཁྱེན་པས་རང་གཞན་གྱི་རྒྱུད་ལ་ཏིང་ངེ་
འཛིན་མ་སྐྱེས་པ་བསྐྱེད་པ་དང་སྐྱེས་ཟིན་གོང་འཕེལ་དུ་འགྱུར་བའི་ཐབས་་་་་་
མཁས་ཤིང༌། སྐབས་སུ་ཕྱག་དཔེ་གཟིགས་རྟོག་དང་ལྗགས་རྩོམ་ཉམས་བཞེས་
ཐུགས་དམ་གྱི་རིམ་པ་རྣམས་ཕྱི་ནང་གི་འདུ་འགོད་ཀྱི་བྲེལ་བ་སོགས་རྣམ་པར་་་
གཡེང་བའི་རྐྱེན་གང་གིས་ཀྱང་བརྫི་མི་ནུས་པའི་ཟབ་གསལ་གྱི་སྣང་བ་ལ་དབང་
བསྒྱུར་བ། ཞལ་གྱི་དཀྱིལ་འཁོར་མཐོང་བ་དང༌། གསུང་གི་ཆ་ཤས་ཐོས་པ། ཕྱག་
ན་བསྣམས་པའི་དར་གྱི་ཅོད་པཎ་གྱིས་རེག་པའི་བྱིན་རླབས་ཙམ་ལ་དགའ་སྤྲོ་་་་
ཆེས་ཆེར་བྱེད་པའི་སྐྱེ་བོ་དུ་མས་ཕྱག་དང་བསྐོར་བ་བྱེད་ཅིང་བསྟོད་བསྔགས་་་་་
306



འ1
བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
ཀྱིས་དུས་འདའ་ཞིང་གེགས་གློ་བུར་དུ་བྱུང་བ་ལ་ལྗགས་མཆིལ་གནང་བ་ཙམ་་་་་
གྱིས་སེལ་ནུས་པ། ནད་གདོན་གྱིས་ཡུན་རིང་མནར་བ་རྣམས་ལ་བྱིན་རླབས་
བཀའ་བསྒོ་ཙམ་གྱིས་བདེ་བ་ཐོབ་པ་སོགས་སུ་མཐོང་བ། བླང་དོར་གྱི་གནས་ལ་
བཀའ་གནང་ཁོ་ན་ལྟར་སྒྲུབ་ན་འཕྲལ་ཕུགས་ཀྱི་དོན་གང་ཡང་འདོད་མོས་ལྟར་་་་
འགྲུབ་པ་སོགས་བྱིས་པ་རྣམས་ཀྱིས་དཀའ་བའི་ཡིད་ཆོས་ཀྱི་ལུང་དང་རྟོགས་་་་
པའི་ཡོན་ཏན་ལ་དབང་འབྱོར་བས་རང་གཞན་ཐམས་ཅད་ཕན་བདེའི་དཔལ་ལ་
འགོད་པའི་དྲི་བསུང་གིས་ཕྱོགས་ཀྱི་འཁོར་ལོ་ཀུན་ཡོངས་སུ་ཁྱབ་པར་གྱུར་ཏེ་་་་
དྲག་ཞན་ཀུན་གྱི་གཙུག་གི་ནོར་བུས་གཏུགས་ཤིང་། བླ་མ་དང་དགེ་འདུན་གྱི་སྡེ་
ཆེ་ཕྲ་དུ་མ་དང་། ཕྱོགས་མཐའི་རྒྱུ་འགྲུལ་ལ་སོགས་འདུ་ལོང་ནི་སྤྲིན་བཞིན་
འཐིབས། རྟ་ཕྱུགས་དང་ཟས་ནོར་ལོངས་སྤྱོད་ཀྱི་འདུ་འགོད་ནི་ཆར་བཞིན་དུ་
འབབ། སྐུ་བསོད་ཀྱི་སྟོབས་ནི་དབྱར་མཚོ་བཞིན་དུ་རྒྱས། མི་དང་མི་མིན་ཐམས་
ཅད་ཀྱིས་འདུད་ཅིང་བཀའ་དང་དམ་ཚིག་ལ་གནས་པའི་སྙན་གྲགས་དབྱང་རྔ་་་
ལྟར་ལྡིར་ཀྱང་རྒྱགས་པ་དང་དྲེགས་པ་ལྟ་ཅི། མངོན་པར་ཞེན་པ་མི་མངའ་བས་
ཕྱོགས་རིས་སུ་མ་ཆད་པར་འཆད་རྩོམ་སོགས་ཆོས་ཀྱིས་བསྐྱང་བར་འོས་པ་་་་་་
རྣམས་ཆོས་ཀྱིས་བསྐྱངས། གནང་སྦྱིན་དང་བཀའ་ལུང་ལ་སོགས་པ་འཇིག་རྟེན་
གྱི་ཚུལ་དང་མཐུན་པར་འོས་པ་རྣམས་ལ་སྐབས་སུ་བབ་ཅིང་ཁ་ན་མ་ཐོ་བ་མེད་་་
པར་མཛད་པ་སོགས་བརྗོད་པའི་ཡུལ་ལས་འདས་ཤིང་། བསྟན་པ་འཛིན་སྐྱོང་
བྱེད་པའི་བུ་སློབ་དུ་གྱུར་པ་དང་། གུས་ཞབས་ཀྱི་སྒོ་ནས་མཆོད་བསྙེན་བགྱིད་
པའི་སྦྱིན་བདག་གི་རིགས་རགས་རིམ་ཙམ་སྨོས་ན། བསེ་ཁྲི་རྒན་གྱི་སྤྲུལ་པའི་སྐུ་
འཇམ་དབྱངས་བཀྲ་ཤིས་དཔལ་བཟང་པོ། ཆོས་རྫོང་སྤྲུལ་པའི་སྐུ་གོང་འོག
འདན་ཆོས་འཁོར་མཁན་པོའི་སྤྲུལ་སྐུ། གྲོ་ཚང་པཎྜི་ཏ། ཙ་ཡུ་ཨ་ལགས་ཚང་གི་
སྤྲུལ་སྐུ། སྐྱི་ཐང་མ་ཎི་བ་སྐྱེ་བ་སྔ་ཕྱི། བྱམས་མདུན་གཡུང་ཁྲི་བ། མཛོད་དགེ་ཏ་
307



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དབོན་པའི་སྐུ་སྐྱེས། ཕ་མཐའ་སྐུ་སྐྱེས། རྔ་རྒོད་སྐུ་སྐྱེས། རེབ་ཚའ་ཤམ་དཀར་
ནང་བ། མུ་ཏོ་སྐུ་སྐྱེས་རྣམ་གཉིས། སྒྲོལ་མ་ཕུའི་སྐུ་སྐྱེས། ཨ་ཁྱུང་སྐུ་སྐྱེས།
དམར་ཉུང་སྐུ་སྐྱེས། རོང་ཁམས་ཞབས་དྲུང་གི་སྤྲུལ་སྐུ། བྲག་ཤག་སྤྲུལ་སྐུ། ཉང་
ཚང་སྤྲུལ་སྐུ་རྣམ་གཉིས། བྲ་བོ་སྤྲུལ་སྐུ་སོགས་མཁས་བ་དང་གྲུབ་པའི་དབང་
ཕྱུག་སྦས་པའི་རྣལ་འབྱོར་ཕོ་མོ་སོགས་ཕྱོགས་ན་འཁོད་པ་དུ་མ། རྒྱུད་པའི་བླ་མ་
སྔ་ཕྱི་སོགས་མདོ་སྔགས་ལ་སྦྱངས་པའི་དགེ་བཤེས་དུ་མ་དང་། ཁྱད་པར་དུ་
རིགས་ཀྱི་སྲས་མཆོག་དམ་པ་ཐཱ་ལ་སྤྲུལ་སྐུ་བློ་བཟང་བསྟན་འཛིན་དང༌། སྐུ་ཚེ་
མང་པོར་བླ་སློབ་ཏུ་འབྲེལ་བའི་སྲས་ཀྱི་ཐུ་བོ་ལུང་བཟང་དབོན་ཆུང་གི་སྐུ་ཚེ་་་་་
གོང་འོག་གཉིས་སོགས་སྐྱེས་བུ་དམ་པ་རྣམས་དང༌། ཁོ་ཤུའི་ཆིང་ཝང་། བཱ་སེ་བཱ་
ཐུར་དཱའི་ཆིང་། གོང་བཀྲ་ཤིས་རྣམ་རྒྱལ། ཨེ་ཁེ་ནོ་ཡོན་ཚེ་དཔག་ཐའི་ཇི་སོགས་
མཚོ་སྔོན་དང་ཚ་ཁོའི་རྒྱལ་ས་ཁག་གསུམ་བཅས་རིགས་རུས་སྟོབས་འབྱོར་མངའ་
འབངས་དང་ལྡན་པའི་བོད་སོག་གི་མི་དཔོན་ཆེ་ཆུང་དུ་མས་མཚོན་པས་དྲག་་་་་
ཞན་ཐམས་ཅད་ཀྱིས་མཆོད་དཀུར་དང་ལུགས་ཟུང་གི་མཐུན་རྐྱེན་དད་གུས་ཀྱིས་
སྒྲུབ་པ་ཁོ་ནར་གྱུར། ཟུང་འཕན་གྱི་ས་ཆའི་དབྱེ་འབྱེད་ལ་དབང་བའི་རྒྱུ་དྲག་སྔ་
ཕྱི་མང་པོས་སྟོད་ཀྱི་ཝལ་ཤུལ་ཤོག་ཀ་བཅུ་གཉིས་དང་། སྨད་ཀྱི་མཛོད་དགེ་ཤོག་
ཀ་བཅུ་གཉིས་སྟེ་ཤོག་ཀ་ཉི་ཤུ་རྩ་བཞིའི་དབུ་བླར་མངའ་གསོལ་ནས་འཐབ་རྩོད་་
འཁྲུགས་པ་སོགས་འདུམ་པ་ལ་གང་གསུང་དང་དུ་ལེན་དགོས་ཤིང༌། དེ་ལས་
འགལ་ན་ཁྲིམས་ལུགས་ཀྱི་ཆད་པས་རྒྱབ་གནོན་བྱེད་པའི་ལུང་ལས་ཕུལ་བ་་་་་་་
སོགས་ཆོས་སྲིད་དབུ་འཕངས་མཐོ་བར་གྱུར་པས་སྟོད་སྨད་ཕན་ཚུན་ཀུན་གྱིས་་་་
འཁྲུགས་རྩོད་ཀྱི་རིགས་ཆོས་ཀྱི་དམ་ཚིག་ལ་བཅགས་པའི་བཀའ་དང་ཕྱག་རྫས་་་
ཀྱི་གནང་སྦྱིན་ཅི་རིགས་ཀྱི་སྒོ་ནས་འདུམ་པར་མཛད་པ་ཐེག་པ་མཐོན་པོའི་ཁྱད་་
ཆོས་འབའ་ཞིག་གིས་ལུས་ཅན་ཕན་བདེའི་དཔལ་ལ་སྦྱོར་བར་མཛད་པའི་བཀའ་
308



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
དྲིན་བསམ་གྱིས་མི་ཁྱབ་པ། སྐབས་སུ་བཀའ་མཆིད་གནང་བ་ལྟར་བདག་གིས་
འདིར་གྲྭ་ཚང་གི་འགྲིག་ལམ་ཡུལ་དུས་དང་བསྟུན་པའི་བཅའ་ཡིག་རྒྱས་བསྡུས་་་
གཉིས་ཀྱི་ས་བོན་སྤྱན་འབུལ་ཞུ་རྒྱུ་སྒར་ཐོག་ཏུ་ཕུལ་བའི་ལན་དུ། མཁྱེན་རབ་
གཏེར་མཛོད་འཇམ་དཔལ་རྣོན་པོ་དང༌། །སྨྲ་བའི་དབང་ཕྱུག་དབྱངས་ཅན་ལྷ་
མོ་ཡིས། །རྗེས་བཟུང་ཤེས་བྱ་ཀུན་ལ་མཁས་པའི་ཕུལ། །གྲུབ་མཆོག་རྣལ་འབྱོར་
དབང་པོ་གང་དེའི་དྲུང་། །མདོ་སྔགས་མཚན་དཔེའི་དཔལ་མངའ་རྒྱུ་སྐར་
བདག །རྒྱལ་བསྟན་ཀུན་གསལ་ཡངས་པར་རྒྱུ་བའི་ངོས། །ཆབ་ཤོག་འོད་དཀར་
སྐྱེས་ཀྱི་རྡུལ་ཐག་བཅས། །བདག་བློ་ཀུན་མུད་ཚལ་དུ་སོན་པས་སྤྲོ། །འདི་ན་ཆོས་
བརྒྱད་འཆིང་བ་ལྷུར་ལེན་པའི། །དགེ་སྦྱོང་བདག་ཀྱང་འགལ་འདུའི་རྣམ་གཡེང་
རིགས། །ལྷག་བསམ་བསེར་བུའི་ངད་ཀྱིས་བསལ་བྱས་ནས། །ཆོས་སྲིད་དགེ་བའི་
སྣང་བ་ངོམས་བཞིན་མཆིས། །གང་གི་མཁྱེན་དཔྱོད་ཟླ་བའི་མ་མ་ལས། །བཅའ་
ཁྲིམས་ཉིན་མོའི་དབང་ཕྱུག་ཤར་བའི་མོད། །ཉེས་བརྒྱའི་རྨོངས་ཚོགས་མཐར་
བྱེད་ཚ་ཟེར་གྱིས། །མ་འདྲེས་བླང་དོར་འབྱེད་པའི་འོད་སྣང་འབར། །དབུས་
འགྱུར་ཆོས་སྡེའི་ལུགས་བཟང་མ་དྲོས་ཆབ། །མཐའ་ཁོབ་རྫ་རོང་དོག་པོར་ཤོང་
མིན་པས། །ཡུལ་དུས་འཚམས་པའི་དགོངས་དོན་ངོ་མཚར་བ། །རྣམ་པ་ཀུན་ཏུ་
དགེ་བ་རྨད་དུ་བྱུང་། །ཁྱོད་ཀྱིས་རླབས་ཆེན་སྙིང་སྟོབས་ལྕགས་ཀྱི་ཁམས། །
མཆོག་གསུམ་ཐུགས་རྗེའི་གསེར་འགྱུར་རྩིས་བསྒྱུར་བའི། །མཛད་བཟང་སྣང་བ་
འབུམ་ཕྲག་འགྱེད་པ་ལ། །རྒན་པོ་བདག་ཀྱང་སྙིང་ནས་ཡི་རང་ནས། །སླད་
དུའང་གསང་ཆེན་རྡོ་རྗེ་ཐེག་པའི་བསྟན། །འཛིན་སྐྱོང་སྤེལ་ཕྱིར་ཚར་གཅོད་
རྗེས་འཛིན་གྱི། །བྱ་བཞག་གང་ལ་གང་འོས་གང་འཚམས་པ། །གཞན་ལ་ལྟོས་
མིན་ཁྱེད་ལ་རག་ལས་པས། །སྙིགས་དུས་དམུ་རྒོད་སྐྱེ་བོའི་སྤྱོད་ཚུལ་སོགས། །
གང་གིས་ཞུམ་པ་མེད་པར་རྒྱལ་སྲས་ཀྱི། །ཕུལ་བྱུང་མཛད་པ་བདག་གིར་མཛད་
309



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་ངོས། །གཡོ་མེད་རི་དབང་ལྟ་བུ་བརྟན་པར་ཞུ། །གཞན་དུ་ཞུ་འོས་རིམ་པ་
འགའ་འཚལ་ཀྱང༌། །འཕྲལ་དུ་རྗེན་པར་སྨྲ་བ་མི་རིགས་པས། །རིམ་གྱིས་གསལ་
བར་འགྱུར་བས་དེ་དོན་བཞིན། །རིགས་ཀྱི་སྲས་གཅིག་མཁྱེན་པ་ཡངས་པར་
མཛོད། །འདི་ལྟར་རོང་སྨྱོན་འཕྲིན་པའི་རྔ། །འཕྲལ་ཡུན་དགེ་བའི་སྒྲ་དབྱངས་
ཅན། །འཆི་མེད་དབང་པོའི་སྙན་དབང་དུ། །ལན་གཅིག་མིན་པར་འབུལ་བའི་
དོན། །ཇི་བཞིན་ཐུགས་ཀྱི་དཔལ་བེའུར། །རབ་བསིལ་མི་ཤིགས་རྒྱས་བཏབ་སྟེ། །
རྣམ་པར་རོལ་བའི་མཛད་ཁྱབ་ཞུ། །ལྷ་རྫས་ཟླ་བའི་མདངས་ལྡན་བཅས། །ཞེས་
པའི་བཀའ་འཕྲིན་གནང་འདུག
༩ གདན་ས་ཆེན་པོ་སྟག་ཚང་ལྷ་མོར་ཕྱག་ཕེབས་ཏེ་ཞལ་
གདམས་དུ་མ་དང་བཅས་མཛད་པའི་ཐ་མ་བསྟན་པ་
དང༌། སྐུ་གདུང་རིན་པོ་ཆེར་སྲི་ཞུ་ཇི་ལྟར་སྒྲུབ་
པའི་ཚུལ་སོགས་ཀྱི་སྐོར།
དེ་ནས་མ་འགྱངས་པར་ཧོར་ཟླ་བཅུ་གཉིས་པའི་ཚེས་བརྒྱད་ཀྱི་ཉིན་བདག་
སོགས་གྲྭ་ཚང་གིས་ཕེབས་བསུ་དང་སེར་སྦྲེང་བཅས་འདུ་ཁང་ནང་གི་ཁྲི་ཐོག་ཏུ་
ཕེབས། སྤྱི་བས་སྟོན་མོ་ཞུས་པའི་ཚེ་བདག་ལ་འཇམ་དབྱངས་བཞད་པ་ཚང་རྒྱ་
ནག་ནས་ཡར་ཨེ་ཕེབས་ཁྱེད་ཀྱིས་གསན་ན་ལྕང་སྐྱ་རིན་པོ་ཆེའི་བཀའ་གནང་་་་་
ཞིག་འདུག་པས་ངེད་རང་ཚོས་འཚམས་ཞུས་འབུལ་དགོས་ཐུགས་ཉམས་ཞོག་་་་
དང་གསུངས། སྐབས་ཤིག་རྒྱ་མཐོང་དུ་མཆོད་པའི་ལྷ་མོ་རྣམས་རྒྱ་ནག་གི་ཚེམ་
གྲུབ་བྱས་པ་ཞིག་བཀྲམ་ཡོད་པ་ལ་གཟིགས་ནས། འདི་སྨོན་ལམ་སྒྲུབ་མཆོད་ཀྱི་
སྐབས་ལྟ་བུ་ལས་བསྡུས་ན་དགའ་མོད། སླར་ཁྱེད་ཚོས་འདི་འདྲ་ཨེ་རྙེད་མི་ཤེས་
310



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན། །
གསུངས་པས་བདག་གི་ཡིད་ལ་སྐྱོ་སྣང་ཚད་མེད་པ་ཞིག་ཤར་བྱུང་། དེར་ཐམས་
ཅད་ཀྱིས་མཇལ་ཁ་ཞུས་ནས་སྒོར་ཕེབས་པའི་ཚེ་གཡོན་ངོས་ཀྱི་ཆབ་གྲལ་ནས་རེ་་
ཞིག་གྱང་ལོགས་སོགས་ལ་གཟིགས་ནས། འོ་ཁྱེད་ཚོས་བྱུང་ན་འདི་ལ་ཞལ་བ་
དང་འཇའ་རིས་ཤིག་བྱས་ན་ལེགས་ཏེ་ད་ཨེ་ཐུབ་མི་ཤེས་ཨང་གསུངས། ཕྱི་སྒོ་
ནས་ཞལ་ཕྱིར་གཅིག་གཟིགས་ཤིང་ཡར་བླ་བྲང་དུ་ཕེབས། ཕྱི་ཉིན་བདག་གི་
ནང་དུ་གསོལ་ཇ་བཞེས་པར་གདན་འདྲེན་བཏང་བར་ཞལ་ནས་རེ་ཞིག་འགྲུལ་་་་
བ་འགའ་ཡང་རྫོང་དགོས་ཏེ། འགྲམ་འཁྲུགས་འདྲ་བ་ཞིག་གིས་ཁམས་ཡང་བདེ་
རྒྱུ་མི་འདུག་སྟེ། འོན་ཀྱང་མ་ཕྱིན་ན་བླ་རྒན་ཚང་མི་དགའ་བས་སོས་དལ་གྱིས་
ཡོང་གསུང་ནས་གུང་ཡོལ་གྱི་དུས་སུ་འདིར་ཕེབས་པ་ལ་གསོལ་ཇ་ཞལ་དུ་རེག་་་་
ཙམ་ལས་བཞེས་མ་ཐུབ། བསྙུན་འདྲི་བྱས་པར་མ་ཞུ་རྙིང་བ་འཁྲུགས་པས་ཚ་བ་
ཞིག་འདུག་སྟེ་གསུངས། སྡེར་ཁ་སྟོན་མོ་དང་རྟ་ཆེ་ཆུང་གསུམ་དང་གོས་ལིང་
རྣམ་གྲངས་བཅུ་གསུམ་འབུལ་བ་ཞུས་པས། འོ་ཁྱེད་ལ་གང་ཅིའི་ཁུར་ཆེ་བས་
འབུལ་བ་ཅི་ལ་དགོས། ངས་ནི་རོགས་རམ་གང་དྲག་བྱེད་དགོས་པ་ཡིན་ཏེ་འགྲོ་
འདུག་གི་གཡེང་བས་ཇི་བཞིན་མ་གྲུབ་སྟེ་ཁྱོད་གཞན་དང་མི་འདྲ་བས་མ་་་་་་་་
གཏོགས་འཛིན་སྐྱོང་གི་ཁུར་དཀའ་བས་གང་ལྟར་སྔར་རྒྱུན་ལྟར་བཀའ་དྲིན་ཆེ་་་
དགོས་གསུངས། ཁང་ཆུང་ཕན་ཚུན་ལ་གཟིགས་མོ་ཞིག་གནང་ནས་ཁྱེད་རང་
བཀོད་པ་མཁས་པས་ཉམས་བདེ་མོ་འཚལ་གསུངས། སྐུ་ཞབས་ཀྱི་གཟིམས་ཁང་
ལ་རབ་གསལ་ཡོད་པ་མཛད་ན་ལེགས་མོད་ཞུས་པས། དེ་འདྲ་འདོད་ཀྱང་མ་
བྱུང་བ་རེད་གསུངས་ནས་བཞེངས། དེ་ནས་ཡར་ཕེབས་པའི་ནུབ་མོ་ཕྱག་གཡས་
ལ་བསྙུང་ཟུག་བཟོད་རྒྱུ་མེད་པ་ཞིག་བྱུང་ནས་ནམ་ལངས་ཀྱི་བར་འོ་རྒྱལ་དུ་བྱུང་
བས་བདག་སྐུ་མདུན་དུ་མཇལ་རྒྱུའི་སྙན་གསན་ཕུལ་བར་དོ་ནུབ་མ་ཕེབས་སང་་་
ཉིན་གྱི་ཆོག་གསུངས། ཕྱི་ཉིན་ནས་ཞི་དྲག་གི་རིམ་གྲོ་བུམ་སྒྲུབ། ལས་བཞིའི་
311



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྦྱིན་བསྲེག་མདོས་གཏོར་སོགས་སྤྱི་དང་བྱེ་བྲག་སོ་སོ་ནས་སྒྲུབ་པར་བྱས་ཀྱང་་་་་
ཕྱག་གཉིས་རེ་མོས་ཀྱིས་བསྙུང་ཞིང་སྐུ་ཁམས་སྤྱིར་འཁྲུགས་པས་ཕན་སྐྱེད་མ་་་་་
བྱུང་། བཅོ་ལྔའི་ནུབ་མོ་བདག་གི་རྨི་ལམ་དུ་སྐྱེ་བོ་ཕོ་མོ་བོད་སོག་གི་ཆ་ལུགས་མི་
འདྲ་བ་དུ་མས་སྐུ་མདུན་ཏུ་མཇལ་ཁ་ཞུ་བར་འདུག་པའི་ནང་ནས་བུད་མེད་རྒྱན་
གོས་བཟང་པོ་ཅན་ཞིག་གིས་བདག་ལ་བརྟན་བཞུགས་འདྲ་མཛད་ཀྱང་སྒར་ཆེན་
རྒྱལ་ས་ལ་བཏེགས་ཚར་འདུག་ཟེར། སང་ཉིན་འཕན་བཅུའི་མཁའ་འགྲོ་མ་ལ་
སྐུ་ཕེབས་ཞུས་པའི་ལུང་བསྟན་དུ་མྱུར་བར་བརྟན་བཞུགས་ཕུལ་གསུངས་པ་ལྟར་
བདག་གིས་འབུལ་བའི་དངོས་པོའི་ཁུར་བགྱིས་ནས་ཚོགས་པས་ཞབས་བརྟན་་་་་་
ཕུལ་བར་ཞལ་བཞེས་བཟང་པོ་མཛད་ཀྱང་རྟེན་འབྲེལ་གྱི་ངོ་འཛིན་ཙམ་མ་་་་་
གཏོགས་ཕུགས་བརྟན་པའི་ཡིད་ཆེས་ཞིག་མ་བྱུང་ཡང་ལྟར་སྣང་ལ་དེ་ནས་རིམ་་་
གྱིས་ཇེ་བདེར་སོང་སྟེ་བསྙུང་ཟུག་རིགས་མེད་ལ་གསོལ་སྐྱེམས་དགའ་རབ་བཞེས་
ནས་བཞུགས་པར་ཕན་ཚུན་གྱི་ཆོས་སྐྱོང་སོ་སོའི་ལུང་བསྟན། སྟོད་ཕྱོགས་ཀྱི་ཇུ་
ཐིག་མོ་འདེབས་ཀྱི་ངག སྨན་པ་རྣམས་ཀྱིས་ཕྱག་རྩ་ཞུས་པའི་དོན་བཞིན་རིམ་
གྲོ་རྒྱུན་མ་ཆད་པར་བསྒྲུབས། ཉི་ཤུ་དགུའི་ནུབ་མོ་བདག་ལ་ལྷ་རྫས་སྲིད་དུ་རིང་
ཞིང་དྲི་མ་མེད་པ་ཞིག་དབུ་མཛད་རབ་འབྱམས་པ་ལ་བསྐུར་ནས་དེང་དུས་སྔར་
དང་མི་འདྲ་བའི་འཆམ་དང་ཕྱག་དར་གཏོར་རྒྱག་སོགས་གྲ་འགྲིག་ཅིང་བརྗིད་་་
ཆེ་བ་ཐོས་པས་ཡིད་ཚིམ། གནང་ཉིན་གནམ་ལོ་གསར་ཚེས་ལ་གདན་འདྲེན་པ་
གཏོང་བས་ཡར་ཕེབས་ནས་འཕྲོས་འདྲ་བྱེད་གསུངས་པ་ལྟར་ཚེས་གཅིག་གི་ལོ་་་
གསར་གྱི་འཚམས་ཞུས་མཚོན་པའི་སྡེར་ཁ་ཁྱེར་ནས་བླ་བྲང་ནང་དུ་ཕྱིན་པས་་་་
ཁང་ཆུང་ཞིག་ཏུ་གདན་ཁྲི་སོགས་བཀུར་བཟོས་དང་སྡེར་ཁ་སོགས་བླ་ལྷག་ཏུ་་་་
གནང་ནས། སྐབས་ཤིག་བདག་གཅིག་པུ་སྐུ་མདུན་དུ་ཤོག་གསུངས་པ་ལྟར་
མཇལ་བས་ཁ་བཏགས་རྩེ་སྤྲོད་གནང་ནས་འོ་ཅག་འཕྲོས་བྱེད་པའི་སྟབས་ཀྱིས་་་་
312



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན། །
ཁད་ཉེ་དགོས་གསུངས་ནས་ཤིང་གི་ཁྲིའུའི་ཁར་འདུག་བཅུག་ནས་བླ་རྒན་ཚང་་་
ལ་བདག་རེ་བ་ཡང་ཆེ་སྟེ་གང་ཅིའི་བྱ་བ་ཡང་ལེགས་པས་སླད་དུའང་སྨོན་ལམ་་་་
གསུང་ཆོས་ཀྱིས་མཚོན་འཛིན་སྐྱོང་གང་ཅིར་ཐུགས་ལ་གང་བཞེད་ལྟར་གནང་བ་
གྱིས། སོང་ནས་ཞག་ལྔ་ཙམ་གྱི་རིང་བསྙེན་སོང་བ་ཁ་ཤས་ཕྱག་གཡོག་བྱེད་ཆུག་
ལ་ངེད་རོང་དཔོན་སློབ་གྲྭ་ཚང་དང་བཅས་པའི་སྐུ་རིམ་དུ་བདུད་དམ་སྲིའི་་་་་་
གཉེན་པོར་བསྔགས་པ་ཡིན་པས་ཤ་ས་ན་འབུམ་གཏེར་དང་བཅས་མགོན་པོའི་་་
འི་གཏོར་ཆེན་ཞིག་སྒྲུབས། གང་ལྟར་བྱང་ཁོག་འདི་གཙང་དགོས་པས་སྦྱོང་སྨན་
བཏང་བ་ཐེབས། ད་ནི་རིམ་གྱིས་བདེ་འགྲོ་བས་ཚེས་བརྒྱད་ཙམ་ལ་སླར་མཇལ་
འཕྲད་བྱས་ཆོག དེ་བར་ཐུགས་བདེ་མོ་གྱིས་ལ་རིམ་གྲོ་གནད་སྨིན་མཛོད། ཅེས་
གསུངས་པས་བདག་གིས་གང་འཛོམས་ཀྱི་ངག་ནས་ཞབས་པད་བརྟན་དགོས་་་་
ཚུལ་དང་རིམ་གྲོ་སོགས་གང་དྲག་སྒྲུབ་པར་ནན་གྱིས་གསོལ་བས་སྐྱོན་མེད་་་་་་་
ཐུགས་འཚེར་མི་དགོས་པས་བདེ་མོར་ཕེབས་ཨང་གསུངས། བདག་བློ་ཤིན་ཏུ་མ་
བདེ་ཡང་བྱ་ཐབས་མ་བྱུང༌། ཚེས་གཉིས་ནས་སྐུ་རིམ་བཙུགས། དྲུག་གི་དགོང་
མོ་གྲུབ་པར་བྱས། བདུན་ནས་སྐུ་ཁམས་ཅུང་ཟད་ལྷོད་པར་གྱུར་པ་ཐོས་པས་
འཕྲལ་དུ་མཇལ་ཆོག་པ་ཞུས་པས་བརྒྱད་ཀྱི་ཉིན་གུང་མཇལ་ཆོག་དེ་བར་མ་་་་་་་
ཕེབས་གསུངས་ནས་མདུན་དུ་མ་ཆུད། བརྒྱད་ཀྱི་སྐྱ་རེངས་ཤར་བའི་ཚེ་ནམ་
མཁའི་གཤིས་ལ་ལྟོས་དང་ཁ་བ་ཞིག་བབ་ཨེ་འདུག་གསུངས་པར་ཕྱག་གཡོག་་་་་
ཚོས་ཁ་བ་ཆེ་བར་སྣང་ཞུས་པས་འོ་ལགས། ད་ནི་དཔའ་བོ་དང་དཔའ་མོ་མང་
དུ་འཚོགས་འདུག་པས་ཚོགས་འཁོར་ཞིག་མྱུར་དུ་བཤོམས་ལ་ཁྱེད་རྣམས་རེ་ཞིག་
ཕྱིར་སོང་གསུངས་པས་དེ་བཞིན་བགྱིས་ནས་སླར་ཕྱག་གཡོག་རྣམས་མདུན་དུ་་་་
ཕྱིན་པས་ཐུགས་དམ་ཞིག་མཛད་ཅིང་གསུང་མ་འབྱོན་པར་གྱུར་པའི་ཚུལ་ཐོས།
བདག་གིས་མཇལ་བར་ཕྱིན་དུས་སྤྱན་གྱིས་གཟིགས་ཙམ་བྱས་པ་དང་མཉམ་དུ་་་
313



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཧིག་སྒྲ་ཅུང་ཟད་དང་བཅས་ཞབས་ཀྱི་སྐྱིལ་ཀྲུང་ཕྱག་མཉམ་བཞག་གི་སྟངས་ཀ་་་
དང་བཅས་སྐུའི་གཟི་མདངས་རྒྱས་ཤིང་གཉེར་མ་དང་ཁམ་ཁུམས་སོགས་མེད་་་་་
པར་སྐུ་འདིའི་གདུལ་བྱ་ཡོངས་སུ་རྫོགས་པའི་ཚུལ་གྱིས། ཉི་ཟླའི་རླུང་དྷུ་ཏིའི་
ནང་དུ་ཞུགས་ཏེ་གཟུགས་ཀྱི་སྐུའི་བཀོད་པ་ཆོས་ཀྱི་དབྱིངས་ཟབ་མོ་སྤྲོས་པའི་་་་
མཐའ་དང་བྲལ་བ་འཕོ་འགྱུར་མེད་པའི་ངང་དུ་རེ་ཞིག་བསྡུས་ནས་རྣམ་ཀུན་་་་་
མཆོག་ལྡན་གྱི་སྟོང་བ་ཉིད་དང་། མཆོག་ཏུ་མི་འགྱུར་བའི་བདེ་བ་ཆེན་པོར་རོ་
མཉམ་འོད་གསལ་ཕྱག་རྒྱ་ཆེན་པོའི་ངང་དུ་མཉམ་པར་བཞག་པའི་ཚུལ་བསྟན་་་་
ཏེ། མཐར་འོད་གསལ་ལས་སྐུ་བཞི་ཡེ་ཤེས་ལྔ་དང་ལྡན་པའི་ཟུང་འཇུག་རྡོ་རྗེ་
འཆང་ཆེན་པོའི་སྐུར་བཞེངས་ནས་དཔའ་བོ་དང་མཁའ་འགྲོའི་ཚོགས་དུ་མས་་་་
བསུ་བའི་དཀོད་པ་སྣ་ཚོགས་དང་བཅས་ཏེ་བདེ་བ་ཅན་གྱི་ཞིང་ཁམས་སུ་་་་་་་་
གཤེགས་པར་གདོན་མི་ཟ་བར་མངོན་ནོ། །དེ་ནས་ཅི་བྱ་གཏོལ་མེད་དུ་གྱུར་ཀྱང་
བདག་སོགས་བསོད་ནམས་དམན་པའི་ལས་ལ་བཅོས་སུ་མེད་པའི་ཚུལ་ལ་སྙིང་་་་
རུས་བསྐྱེད་ནས་བཀའ་རམས་གཉིས་དང་རང་ཅག་རྣམས་ཀྱིས་བླ་མ་མཆོད་པ་་་
དང་སྨོན་ལམ་འགའ་ཞིག་བཏོན་ཅིང་ཐུགས་དམ་མ་གྲོལ་གྱི་བར་གསང་སྒོ་་་་་་་
བསྡམས་པར་བྱས། དེའི་ཚེ་མེ་ཏོག་གི་ཆར་ཆེན་པོ་འདབ་མས་བཟུང་བཏུབས་
པ་བབས་ཤིང་ནམ་མཁའ་ལ་འཇའ་སྤྲིན་གྱེན་བསྒྲེང་དང༌། རྩིབས་ཤར་བཀྲ་
ཤིས་རྟགས་བརྒྱད་ཀྱི་རྣམ་པ་ཅན་དུ་མ་ཤར། ཚོགས་པར་ཞབས་བརྟན་དུ་ཁ་
གཡར་ནས་སྨན་བླ་དང་བཟང་སྤྱོད་སྤྱན་འདྲེན་ཁྲུས་གསོལ་རྣམས་ཉིན་གསུམ་ལ་
ཁྱམས་སྐོར་ནས་བྱེད་བཅུག་ཅིང་ཇོ་བོ་དང་ཐུགས་རྗེ་ཆེན་པོ་རྣམས་ཀྱི་མདུན་དུ་
བརྒྱ་མཆོད་རེ་བཙུགས། བཅུ་གཅིག་གི་ཐོ་རངས་ཤངས་བུག་གཡོན་གཡས་ནས་
བྱང་སེམས་དཀར་དམར་ཐོན་ཞིང་དབུ་གཡས་སུ་ཅུང་ཟད་ཡོ་བས་ཐུགས་དམ་་་
གྲོལ་བར་རིག་ནས་སྐུའི་སྟོད་སྨད་ཐམས་ཅད་དྲི་བཟང་གི་ཆུས་ལེགས་བར་་་་་་་
314



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
བཀྲུས་ནས་ན་བཟའ་གསར་བ་ཕུལ། བཞུགས་ཁྲིའི་སྟེང་གདན་དང་འདིང་བའི་
ཁར་བཞུགས་སྟངས་སྔོན་མ་ལྟར་བྱས་པས་གཡོ་འཁྲུལ་མེད་པར་གྱུར་པ་ལ་ཞལ་་་
ཁེབས་དང་དབུ་རྒྱན་བསྐོན། མདུན་དུ་མཎྜལ་དང་ཉེར་སྤྱོད་སོགས་མཆོད་པ་རྒྱ་
ཆེ་བར་བཤམས་ནས་གསང་བརྟོལ་ནས་གྲྭ་ཚང་ལ་མང་ཇའི་བཅས་པའི་དྲག་་་་་
ཞན་ཀུན་གྱིས་མཇལ་ཞིང་དད་པ་དང་སྐྱོ་ཤས་འགྲན་པས་མཚན་བརྗོད་ཅིང་་་་་་
གསོལ་འདེབས་ཁོ་ན་ལྷུར་ལེན་པར་གྱུར། དེའི་ཉིན་པར་སྤྲུལ་སྐུ་མྱུར་འབྱོན་གྱི་
གསོལ་འདེབས་བདག་གིས་བརྩམས་ནས་ཚོགས་འདོན་དུ་བཙུགས། དེ་ནས་གྲྭ་
ཚང་ལ་མང་ཇའི་རྒྱུན་བྱས་ནས་བླ་མཆོད་དང་བཟང་སྤྱོད་རྣམས་གྲངས་བསགས་
ཤིང་ཉིན་ལྟར་གདུང་མདུན་དུ་སྤྱན་འདྲེན་ཁྲུས་གསོལ་ཕུལ། གྲྭ་བ་བཅུ་གསུམ་
རེ་ལ་གསང་བདེ་འཇིགས་གསུམ་གྱི་སྒྲུབ་མཆོད་བདག་འཇུག་བཅས་བདུན་ཕྲག་
རེ་མོས་གྱིས་སྒྲུབ་པར་བྱས། ཕྱི་ནང་གི་འདུ་འགོད་ཀྱི་བྱ་བ་ཐམས་ཅད་ཀྱི་དབྱེ་
འབྱེད་བདག་ཁོ་ནས་བྱེད་དགོས་པ་བྱུང་། བདུན་གསུམ་གྱི་བར་བདག་ཅག་
མདུན་ན་འཁོད་པ་རྣམས་ཀྱིས་འཇིགས་བྱེད་ལ་བརྟེན་པའི་ཆོག་ཁྲུས་རེ་ཕུལ།
ཐུགས་དམ་གསོལ་འདེབས་ཀྱི་བསྔོ་རྟེན་གསེར་ཁྲི་རིན་པོ་ཆེའི་སྤྲུལ་སྐུ་དང་་་་་་་
བཅས་ཕན་ཚུན་གྱི་བླ་སྡེ་རིགས་ལ་ཕུལ། སྡེ་འདིས་མཚོན་ཡས་མས་ཐམས་ཅད་
ཀྱི་གྲྭ་ཚང་སྒྲུབ་སྡེ་རིགས་ལ་འགྱེད་དང་མང་ཇ་ཅི་འབྱོར་གང་འོས་བཏང་། །
ཕྱོགས་མཐའ་དག་ནས་གདུང་མཆོད་ལ་དམིགས་པའི་གོས་དར་རྟ་ནོར་ཇ་མར་་་་
སོགས་ཞལ་འདེབས་ཀྱང་རིམ་པས་འབྱོར། ཐག་ཉེ་རིང་ཀུན་ནས་བླ་མ་དང༌
སེར་མོ་བ་སྐྱེ་བོ་ཕོ་མོ་རྒན་གཞོན་དུ་མས་ངལ་དུབ་ཁྱད་དུ་བསད་ནས་འབད་པ་་་
ཆེན་པོས་གདུང་མཇལ་ཞུ་བ་བགྲང་གིས་མི་ལངས་པར་འདུས་པ་ཐམས་ཅད་ལ་་་
མཇལ་ཁ་དང་བཟང་བཏུང་གིས་ཚིམ་པར་བྱས། དབུས་ཀྱི་རྒྱལ་བ་ཡབ་སྲས་
དང་། སེམས་དཔའ་སྤྲུལ་སྐུ་སོགས་བླ་མ་རྣམས་དང་། སེ་འབྲས་དགེ་གསུམ་
315



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྒྱུད་སྟོད་སྨད་སོགས་ལ་བསྔོ་བརྟེན་དང་ཞལ་འདེབས། ལ་མོ་ཞབས་དྲུང་དང་།
རོང་བོ་ནོ་མིན་ཧན། བསེ་སྤྲུལ་སྐུ་ཚང་སོགས་ཕྱོགས་འདིའི་བླ་ཆེན་རིགས་ལ་
བསྔོ་ཞུ་རིམ་པས་འབུལ་རྒྱུ་བྱས། ཏཱ་ཚང་ཀིརྟི་སོགས་ཀྱི་དགོན་པ་སྒྲུབ་སྡེ་རྣམས་
དང་། གཉན་རྩེ་སྤྲུལ་སྐུ་སོགས་བླ་མ་རྣམས་ལ་མང་ཇ་བསྔོ་རྟེན་སོགས་དེ་ཕྱོགས་
ཀྱི་མཆོད་སྦྱིན་གང་ལྕོགས་ཀིརྟི་ནས་བྱེད་དགོས་པར་ཐག་བཅད། སྐུ་གདུང་གི་
ཞབས་ཏོག་ཇི་ལྟར་བྱེད་ཐམས་ཅད་དཔོན་པོ་མི་རྒྱབ་སོགས་ཀིརྟི་བ་ཀུན་གྱིས་་་་་
ཞུགས་ལ་འབུལ་བར་མོས། གྲྭ་ཚང་གི་ལས་སྣེ་སོགས་ཀྱིས་ཅི་བྱེད་ཀྱི་ཁ་ཚོན་
གཅོད་མ་ནུས་པར་མཛོད་དགེ་རོང་འབྲོག་གི་དཔོན་སྐྱ་སེར་འདུས་པ་ལ་དྲིས་་་་་
པས་ཁོང་ཚོས་བླ་མ་ཐོགས་མེད་རིན་པོ་ཆེའི་སྐུ་གདུང་ལ་འདི་གྱིས་ཞེས་པའི་ཚོད་
མི་ཟིན། སྐུ་ཕྱོགས་རིན་པོ་ཆེ་སྔ་ཕྱིའི་བྱ་བ་གང་ལ་ཐུགས་བསམ་བཞེས་ནས་
བསྟན་སྲིད་ལ་རྒྱ་ཐམས་ཅད་ཁྱེད་ལ་གཏད་ཡོད་པ་ངེད་རང་ཡོན་མཆོད་ཀུན་གྱི་
སེམས་ལ་ངེས་པ་དེ་ཡིན་པས་འཇིག་རྟེན་ལྟར་ན་ཕ་ཤུལ་གྱི་བུ་ཁྱེད་ཡིན་པས་་་་་
ཁྱེད་ཀྱི་ཐུགས་ལ་གང་བཞེད་ཀྱི་མཐུན་འགྱུར་གང་འོས་ངེད་ཅག་གིས་སྒྲུབ་པར་་་་་
བྱེད་ཅེས་ཁ་མཐུན་པར་བྱུང་བས། བདག་གི་བསམ་པར་སྡེ་འདིའི་བསྟན་པ་
འཕེལ་རྒྱས་ཀྱི་ཆེད་དང་སྦྱིན་བདག་རིགས་ཀྱི་དད་རྟེན་དུ་སྐུ་གདུང་རིལ་བོར་་་་
བཞུགས་པར་མོས་ནས་དེ་ཀའི་རྒྱུ་མཚན་མོལ་བས་སྐྱ་སེར་ཐམས་ཅད་ཡི་རངས་་་
པར་གྱུར། དེ་ཡང་ཞལ་བཞུགས་པའི་ཚེ་ཕྱག་རྫས་ལ་ཆགས་ཞེན་ཆུང་བ་དང་།
ལོ་སྔ་ཕྱིའི་ཟས་ནོར་བཟང་རིགས་ཀྱང་ཀིརྟི་ལ་ཁྱེར་ནས་འདི་མགྲོན་ལམ་ལྟ་བུར་
སོང་ཞིང་། ཆ་ཤས་སྟོད་སྨད་གང་དུ་ཡོད་རིགས་ཕྱག་གཡོག་ཚུལ་མཐུན་མེད་
པའི་རྐྱེན་དང་བཅས། རྟ་ནོར་གོ་མཚོན་གོས་དར་ཕྲུག་རྣམ་སོགས་སྒོ་ཐམས་
ཅད་ནས་རྒྱ་ཆུང་ཞིང་ཁྱད་པར་དངུལ་སྲང་ལྔ་ལས་མི་འདུག་པས་ཆ་རྐྱེན་ལ་ཤིན་
ཏུ་བག་འཁུམས་པར་འདུག་ཀྱང་། ངེད་ཀྱི་བསམ་པར་བླ་མ་སེར་མོ་བའི་རྒྱུ་ནོར་
316



ལ་བ
བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
སྦྱིན་བདག་ལ་ལྟོས་པ་སྔོན་བྱོན་སངས་རྒྱས་ཀྱི་མཛད་པ་ཕྱིས་འབྱུང་གདུལ་བྱའི་་་
ཉམས་ལེན་ཡིན་པས་ཁྱེད་ཅག་ཐམས་ཅད་ལ་དགེ་བསྐུལ་གྱི་འབུལ་སྡུད་བྱེད་་་་་་
དགོས་བྱས་པས་རོང་འབྲོག་ཀུན་གྱིས་དང་དུ་བླངས་པར་བྱས། དེ་ལྟར་དང་
པའི་དད་པ་སྔོན་དུ་འགྲོ་བ་ཅན་གྱིས་རྣམ་པར་དཀར་བའི་དགེ་ཚོགས་སྒོ་དུ་མ་་་་
ནས་བསྐྲུན། རྗེས་སུ་སློབ་མའི་གདུལ་བྱ་རྣམས་ཀྱིས་རང་རང་གི་འབྱོར་འཁོས་
དང་བསྟན་པའི་མཆོད་པ་དང་ཞལ་འདེབས་ལ་བརྩོན་པར་བྱས། དེ་ལྟ་བུའི་
འདྲེན་པ་མཆོག་གི་དགོངས་རྫོགས་ཀྱི་རིམ་པའི་སྐབས་སུ་མཚོ་སྔོན་གྱི་རྒྱལ་པོ་་་་
ཆིང་ཝང་དཔོན་གཡོག་གསེར་ཁྲི་ཚང་གིས་གདན་འདྲེན་བྱས་པ་འདིར་ཕེབས།
རྟ་ནོར་བདུན་དངུལ་སྲང་བརྒྱ་གོས་ཆེ་ཆུང་གསུམ་ཁ་བཏགས་དུ་མ་དང་བཅས་་་
པའི་གདུང་འབུལ་དང་མཇལ་ཁ་ཞུས། འཚོགས་སུ་ཇ་ཐུག་གསུམ་དང་ལན་ཐུའི་
བཞིའི་འགྱེད་གནང་བ་སོགས་མཛེས་ལམ་ལེགས་པར་བྱུང་། བདུན་པ་རྫོགས་
ནས་དགོངས་རྫོགས་གྲུབ་པའི་ཚེ་ཁ་དོན་མཐུན་པའི་བྱ་བཏང་ངེས་པ་དོན་གྱི་་་་་
རྣལ་འབྱོར་པ་སྟོབས་ལྡན་ཚང་བྱོན་པ་སྐུ་གདུང་གི་བྱི་དོར་ལ་བཞུགས་པར་་་་་་་
གསོལ་བས་ཟ་མ་ཏོག་གང་འོས་ཚུལ་བཞིན་མཛད་ཅིང་། ལྷ་ལས་བབས་པའི་
མཆོད་རྟེན་གྱི་ཐིག་དང་གཟུངས་གཞུག་གི་རིམ་པ་དངུལ་བརྡུང་རྒྱུའི་དོ་དམ་་་་་་
སོགས་ཀྱང་ཁོང་ལ་བཅོལ་བས་སྟབས་བདེ་བ་བྱུང༌། ཆུ་ཕོ་འབྲུག་གི( སྤྱི་
ལོ ༡༧༧༢ ）ལོར་འཇམ་དབྱངས་བཞད་པ་ཚང་རྒྱ་ནག་ནས་བཀྲ་ཤིས་འཁྱིལ་དུ་་་
ཕེབས་པར་བསྔོ་རྟེན་ཕྲན་བུ་ཡོད་པ་བདག་གིས་ཁྱེར་ནས་རྒྱུ་མཚན་ཕུལ་བས་་་་་
ཐུགས་དཔྱོད་མཛད་ཅིང་གསེར་ཞོ་ལྔ་དང་དངུལ་སྲང་ལྔ་བཅུ་མཆོད་རྟེན་གྱི་་་་་
མཐུན་རྐྱེན་ལ་གནང་ཞིང༌། ཁོང་གཞན་དང་མི་འདྲ་བའི་གྲུབ་པའི་དབང་ཕྱུག་
ཡིན་པས་སྤྲུལ་སྐུ་ཕན་ཐོགས་མི་འགྱངས་པར་འབྱོན། དེ་བར་གང་ཅིའི་འཛིན་
སྐྱོང་མི་ལྷོད་པ་གྱིས། ཁྱེད་ངེད་རང་གཉིས་ཀའི་ཐུན་མོང་གི་སློབ་མ་ཡིན་པས་
317



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གྲོགས་ལྷན་གང་དགོས་བགྱིས་ཆོག་སེམས་ཞུམ་མི་དགོས་ཞེས་ཞལ་ཏ་མཛད། དེ་
ནས་ལུང་བཟང་བླ་མ་ཁུ་དབོན་གྱིས་དངུལ་སྲང་ལྔ་བཅུ། བདག་གིས་སུམ་ཅུ།
སྦྱིན་བདག་ལི་ལི་དབང་ཕྱུག་ཚང་གིས་སུམ་ཅུ། དེ་དག་གིས་ཐོག་དྲངས་ཡས་
མས་ཕན་ཚུན་ཐམས་ཅད་ནས་དངུལ་དང་ཟས་ནོར་ཅི་རིགས་བྱུང་བ་དངུལ་དུ་་་
བསྒྲིལ་ནས་ཆིག་སྟོང་ཕྱེད་དང་ཉིས་བརྒྱ། གསེར་ཞོ་བརྒྱ་དང་བརྒྱད་ཅུ། གཡུ་
བྱུར་སོགས་རིན་པོ་ཆེའི་ཕྲ་རྒྱན་དང་བཅས་རྒྱ་བོད་ཀྱི་བཟོ་བོ་མཁས་པ་རྣམས་་་་་
ཀྱིས་རྩོལ་བས་སྐུ་གདུང་གི་མཆོད་རྟེན་དེ་ཉིད་ཆུ་སྦྲུལ(སྤྱི་ལོ༡༧༧༣）ས་ག་ཟླ་་་
བར་གྲུབ་སྟེ་བཅོ་ལྔའི་ཉིན་ནང་དུ་བཞུགས་པར་གསོལ་ཏེ་རང་དང་ཐཱ་ལ་སྤྲུལ་་་་་
པའི་སྐུ་འཚོགས་མང་དང་བཅས་པས་འཇིགས་བྱེད་ལ་བརྟེན་པའི་རབ་གནས་་་་་
བགྱིས། སྙན་ཤལ་བརྒྱ་མཆོད་སོགས་གཙང་ཞིང་གྱ་ནོམ་པ་ཕུལ་ནས་བཟང་སྤྱོད་
སྨོན་ལམ་འདོན་པའི་ཚེ། བསྐལ་པ་རྒྱ་མཚོར་མི་སྐྱོ་སྤྱད་བར་བགྱི། ཞེས་པའི་
མཚམས་སུ་མཆོད་ཁྲིའི་དཀྱུས་ཀྱི་ཞལ་ཟས་ཆེ་བ་ཞིག་རྩེ་རྒྱན་ཤིང་ལོ་མེ་ཏོག་དང་
བཅས་བྲུལ་ཏེ་བདག་གཡས་ངོས་སུ་ཡོད་པའི་ཐད་ཀྱི་ཡོན་ཆབ་ཀྱི་ཁར་རྩེ་མོ་་་་
གདུང་དང་ཡུ་བ་བདག་ལ་བསྟན་ཏེ་མ་ཉམས་པར་བྱུང་བས་ཐམས་ཅད་ངོ་་་་་་
མཚར་ཞིང་། ཐ་ལ་ཚང་ནས་ནམ་དུ་ཡང་ཁྱེད་ལ་ལྷག་པར་དགྱེས་པ། སྤྲུལ་སྐུ་
ཉིད་མཚོའམ་ཆུའི་མིང་ཡོད་པ་ཞིག་ཏུ་བྱུང་ནས་ཁྱེད་ཀྱིས་བདག་པོ་བྱེད་པའི་་་་་
རྟགས་ཨེ་ཡིན་གསུངས་པར་བདག་གིས་འདིའི་ཚོད་མི་ཐུག་མོད་ཞུས་པས་སླར་་་་་
འདྲ་བར་མངོན། དེ་ཉིན་རབ་སྟོན་ལྟ་བུར་འགྱེད་དང་ཇ་ཐུག་རྒྱས་པ་བདག་
གིས་ཁུར་བྱས་ནས་བགྱིས་པས་ནམ་མཁའ་གཡའ་དག་ཅིང་འཇའ་སྤྲིན་སོགས་་་་
དཀར་ཕྱོགས་ཀྱི་ལྷ་རྣམས་དགྱེས་པའི་མཚན་མ་ཤར། དེ་ལྟར་མཆོད་སྡོང་རིན་
པོ་ཆེ་སྤྱི་དང་ཁྱད་པར་གྱི་བསོད་ནམས་མཆོག་གི་ཞིང་དུ་བསྐྲུན་པར་བྱས་པས་་་
མཐོང་ཐོས་དྲན་རེག་གིས་འགྲོ་བ་སོགས་མངོན་མཐོ་དང་ངེས་ལེགས་དཔལ་ལ་་་
318



བློ་བཟང་བསྟན་པའི་རྒྱལ་མཚན་དཔལ་བཟང་པོའི་རྣམ་ཐར་ས་བོན།
ཅི་དགར་སྤྱོད་པའི་རྟེན་ཕུལ་ཏུ་བྱུང་བར་གྱུར་ཏོ། །
༡༠. སླར་ཡང་ཡང་སྤྲུལ་ཉི་མ་གཞོན་ནུ་འཇིག་རྟེན་
འདིར་དགྱེས་ཞལ་ངོམ་པའི་ཚུལ་སོགས།
དེ་ནས་ཤིང་ལུག་གི( སྤྱི་ལོ༡༧༧༥）ལོ་ཧོར་ཟླ་བཞི་བར་སྐུ་ཕྱོགས་འཇམ་་་
དབྱངས་བཞད་པ་ཨ་མཆོག་སྒར་དུ་ཕེབས་ནས་རྡོ་རྗེ་ཕྲེང་བའི་དབང་གནང་བ་་་
ལ་ཉན་པར་བདག་གིས་ཕྱིན་པས་དེར་ཞི་དུལ་བག་ཡོད་སོགས་དམ་པས་་་་་་་་་་
བསྔགས་པའི་ཡོན་ཏན་དང་ལྡན་པ་ཤཱ་རིའི་བུ་ཟེར་བའི་རི་ཁྲོད་པ་ཆོས་འཕེལ་རྒྱ་
མཚོ་ཡོང་ནས་རེབ་གོང་གི་བསེ་ཆུ་མ་ཞེས་པའི་ནང་ཚན་ཀླུ་རྒྱལ་མི་ཚང་ཞིག་ལ་་་
ཆུ་འབྲུག་གི( སྤྱི་ལོ༡༧༧༢） ཟླ་བ་བཅུ་གཅིག་པར་སྐྱེས་པའི་བྱིས་པ་ངོ་མཚར་་་་་
ཅན་ཡོད་པས་ཁོ་ཀིརྟི་ཡིན། བླ་རྒན་ཡོང་ན་འགྲོ་དགོས་ཟེར་བ་སོགས་རྟགས་
མཚན་ཁྱད་པར་ཅན་འགའ་ཞིག་ཡོད་ཚུལ་བདག་ལ་བརྗོད་པར་ཤིན་ཏུ་ཉམས་་་
དགའ་བར་བྱུང་ཞིང༌། རྨི་ལམ་བདེན་ངེས་དཀའ་ཡང་སྔར་བདག་གི་གཉིད་
འཁྲུལ་དུ་ལན་གཉིས་བྱུང་བ་དང་ཆ་མཐུན་པར་གྱུར་པས། དེ་ལ་ཡིད་སེམས་ཀྱི་
གནས་སུ་གྱུར་པའི་མདོ་དབུས་ཀྱི་ལྷ་དང་བླ་མའི་ལུང་དང༌། སྐུ་གོང་མའི་ཕྱག་
ཕྲེང་ཕུར་བུ་ཆིབས་རྟ་རྣམས་ལ་ངོས་འཛིན་འཁྲུལ་མེད་བྱུང་བ་ལྟར། མེ་
སྤྲེལ( སྤྱི་ལོ༡༧༧༦) ཟླ་བ་བརྒྱད་པའི་ཚེས་བདུན་གཟའ་སྐར་དུས་ཚོད་འཕྲོ་་་་
སྦྱོར་ཕུན་སུམ་ཚོགས་པར་གནས་འདིར་གདན་དྲངས། མི་འཇིགས་སེངྒེས་
བཏེགས་པའི་ཁྲི་ལ་གཡོ་མེད་རྡོ་རྗེའི་ལྷུན་པོ་ལྟར་བསྐལ་པ་རྒྱ་མཚོའི་བར་དུ་ཟབ་
རྒྱས་ཆོས་ཀྱི་འཁོར་ལོ་ཕྱོགས་དང་རིས་སུ་མ་ཆད་པར་བསྐོར་ནས་གདུལ་བྱའི་སྐྱེ་་
བོ་མ་སྨིན་པ་རྣམས་སྨིན་པ་དང་། སྨིན་པ་རྣམས་གྲོལ་བ་དང༌། གྲོལ་བ་
319



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྣམས་མཐར་ཕྱིན་པའི་རང་བཞིན་ཅན་དུ་མཛད་དེ་རྣམ་པར་དཀར་བའི་འཕྲིན་
ལས་ཀྱི་རྒྱུན་བཟང་བོ་སྤེལ་བའི་སླད་དུ་བརྟན་པར་བཞུགས་བཞིན་པ་འདི་་་་་་་
ལགས་སོ།། །།
སྨྲས་པ། རླབས་ཆེན་ཐུགས་བསྐྱེད་གསེར་ལྡན་ཡངས་པའི་གཞིར། །ཕུལ་
བྱུང་དགེ་བཅུའི་ས་བོན་ཚོགས་གཉིས་ཀྱིས། །བསྐྱེད་བསྲིངས་ཕན་བདེའི་ཡལ་
འདབ་རབ་རྒྱས་ཤིང་། །རྣམ་གཉིས་འབྲས་བཟང་ཉེ་བར་སྨིན་པའི་མཐུས། །
ལུས་ཅན་གདུལ་བྱའི་སྐྱེ་བོ་མཐའ་དག་ལ། །འཕྲལ་ཡུན་ཀུན་ཏུ་སྨན་པའི་དགའ་
སྟོན་མཆོག །ཅི་དགར་སྩོལ་བའི་སྔོན་མེད་དཔག་བསམ་དབང་། །མཚུངས་མེད་
བླ་མ་མཆོག་གི་རྟོགས་བརྗོད་དག །བདག་བློས་དཔོག་པར་ནུས་པའི་ཡུལ་མིན་
ཀྱང་། །མི་ཕྱེད་དད་པས་རྣམ་ཐར་དོན་གཉེར་བའི། །མཁྱེན་དཔྱོད་ཡངས་པས་
ཡང་ཡང་བསྐུལ་བའི་ངོར། །ཆ་ཤས་ཙམ་ཞིག་སྒྲོ་བཏགས་མེད་པར་བཀོད། །
ཚུལ་འདིས་རབ་དཀར་དག་པའི་གངས་རི་ལས། །ལེགས་དཔལ་བསམ་སྦྱོར་དགེ་
བའི་རྒྱུན་བཟང་གིས། །འགྲོ་བའི་ལོག་རྟོག་དྲི་མ་ཀུན་བྱང་ནས། །བཅོས་མིན་
དག་པའི་སྣང་བ་རྒྱས་གྱུར་ཅིག །
ཅེས་མཚུངས་མེད་རྗེ་བཙུན་བླ་མ་མཁས་དང་གྲུབ་པའི་དབང་ཕྱུག་ཆེན་པོ་བློ་བཟང་
བསྟན་པའི་རྒྱལ་མཚན་དཔལ་བཟང་པོའི་ཐུན་མོང་གི་རྣམ་ཐར་ས་བོན་ཞིག་དགོས་ཞེས་་་་་
དད་བརྩོན་རྣམ་དཔྱོད་ཟུང་དུ་འབྲེལ་བ་ལུང་བཟང་སྤྲུལ་པའི་སྐུ་རིན་པོ་ཆེ་ནས་ལན་གཅིག་
ཙམ་མ་ཡིན་པར་ཡང་ཡང་ནན་གྱིས་བསྐུལ་བའི་གསུང་མ་ལྕོགས་པར། ཞིབ་ཆ་ཡུལ་དུས་
རྐྱེན་དབང་སྣ་ཚོགས་ཀྱིས་བསྒྲིབས་པས་ཇི་བཞིན་མ་ངེས་ཀྱང་། རགས་རིམ་དང་གང་ཡིད་
ཆེས་སུ་གྱུར་པ་གཞན་ནས་ཀྱང་ཆ་ཤས་བསྡུས་ཏེ། ས་བཅད་སོགས་སྤྲོས་པ་དོར་ནས་ཐོལ་
བྱུང་ས་བོན་ཙམ་དུ། དམ་པ་དེ་ཉིད་ཀྱིས་བརྩེ་བས་གཟིགས་པ་མི་དམན་ཞིང་བཀའ་དྲིན་
གྱིས་འཚོ་བའི་རྒྱུད་པའི་བླ་ཟུར་ཨེརྟི་ནི་ཧོང་ཇུ་ཐོག་ཐུ་ཞེས་པའི་གྱི་ན་བ་འཇམ་དབྱངས་་་་
མཁས་གྲུབ་ཀྱིས་བསྒྲིགས་པ་དུས་དང་རྣམ་པ་ཀུན་ཏུ་དགེ་བའི་རྒྱུར་གྱུར་ཅིག །སརྦ་མངྒལཾ།
320



༄༅། །རིགས་བརྒྱའི་ཁྱབ་བདག་དཔལ་ལྡན་བླ་མ་
དམ་པ་འགྲོ་མགོན་ཀིརྟི་རིན་པོ་ཆེའི་རྣམ་
ཐར་ངོ་མཚར་མཁའ་འགྲོའི་གསང་
ཚིག་ཅེས་བྱ་བ་བཞུགས། །
མི་ཏོ་སྤྲུལ་བའི་སྐུ་རྒྱ་མཚོ་དོན་ལྡན་གྱིས་མཛད།



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
༄༅། །ན་མོ་གུ་རུ་དེ་ཝ་ཌཱ་ཀ་ནི་ཡེ། རིགས་བརྒྱའི་ཁྱབ་བདག་དཔལ་ལྡན་
བླ་མ་དམ་པ་འགྲོ་མགོན་ཀིརྟི་རིན་པོ་ཆེའི་རྣམ་ཐར་ངོ་མཚར་མཁའ་འགྲོའི་་་་་་
གསང་ཚིག་རྡོ་རྗེ་བཀའ་རྒྱ་སྙན་འགྱུར་སྒྲ་དབྱངས་དངོས་གྲུབ་འདོད་འཇོ་ཞེས་་་
བྱ་བ། རྗེ་བཙུན་བླ་མ་དེ་ཉིད་ཀྱི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་
མཆིའོ། །ཚེ་རབས་ཐམས་ཅད་དུ་རྗེས་སུ་བཟུང་དུ་གསོལ། རྣམ་ཀུན་མཆོག་ལྡན་
གདོད་ནས་འཕོ་འགྱུར་བྲི་བསྣན་མེད་གང་བདེ་ཆེན་སོར་རྟོགས་ཡེ་ཤེས་དབྱིངས་
ལས་རང་བྱུང་མཚན་དཔེའི་དཔལ་འབར་ཚེ་མཐའ་ཡས་པ་ཆོས་སྐུའི་དགོངས་་་་
ཀློང་མཁར། །རྣམ་པ་ཀུན་ཁྱབ་སྙིང་རྗེ་རྩལ་ལས་ལྷུན་གྲུབ་རང་མདངས་ཤེལ་
དཀར་ལྷུན་པོ་ཉིན་བྱེད་བྱེ་བའི་འོད་ཟེར་གྱིས་འཁྱུད་རིན་ཆེན་རྒྱན་འཆང་གྲུ་་་་་
འཛིན་རིང་དགྱེས་ལོངས་སྤྱོད་རྫོགས། །རྣམ་མང་ཐབས་མཁས་སྤྲུལ་པའི་གར་
བསྒྱུར་ཆེ་བཙན་འགྲན་བྲལ་གྲུབ་པའི་དབང་ཕྱུག་ས་གསུམ་བསྟན་འགྲོའི་དེད་་་་
དཔོན་ཨོ་རྒྱུ་ན་ཡི་མཁན་ཆེན་ངུར་སྨྲིག་གར་རྫུས་ཙོང་ཁ་པ། །རྣམ་གསུམ་མཁྱེན་
བརྩེ་གཅིག་གྱུར་རྣམ་འདྲེན་གཞན་ལས་ཐུགས་རྗེ་ཆེས་ལྷག་ལྔ་བདོའི་ལུས་ཅན་
ཡོངས་ཀྱི་སྐྱབས་མགོན་གསུམ་ལྡན་རྡོ་རྗེ་འཛིན་ཁྱོད་ལྷར་བཅས་འགྲོ་བའི་གཙུག་
ན་མཛེས། །བློ་ཆེན་མཛད་བཟང་ཐུབ་བསྟན་ལྷ་ལམ་ངོས། །ལྷག་བསམ་ཤིང་
རྟོས་དྲངས་པ་རྒྱལ་བའི་སྲས། །འོད་མཚན་སྟོང་འབར་རྟ་ལྗང་དཀྱིལ་འཁོར་
རྒྱས། །སྲིད་ཞིའི་གདུང་བའི་སྨག་རུམ་མཐར་བྱས་ནས། །མཐའ་དག་བདེ་སྐྱིད་
སྣང་བས་ཁྱབ་ལགས་ཀྱང་། །ཆེ་ལྷག་བསིལ་ལྡན་ལྗོངས་ཀྱི་བསྟན་འགྲོ་ཡི། །སྐལ་
ལྡན་གདུལ་བྱའི་བློ་ཡི་པད་ཚལ་དག །མ་ལུས་གཅིག་ཆར་འཛུམ་པའི་དཔལ་
ཡོན་ཅན། དབྱངས་ཅན་དགའ་བ་འཇིགས་མེད་ཀུན་མཁྱེན་དེའི། །ལུང་དང་
རྟོགས་པའི་བསྟན་པ་ཀུན་བཟོད་མ། །རྣམ་དཔྱོད་རུས་སྦལ་ཁུར་གྱིས་བཏེགས་
323



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པ་ན། །དཔལ་འཛིན་སྐྱེངས་ཏེ་སུམ་བརྩེན་གནས་སུ་བྲོས། །བསླབ་གསུམ་ལུས་
སྟོབས་རྒྱས་པ་གདོང་ལྔའི་དབང༌། །ཟབ་དོན་རིམ་གཉིས་མཆེ་སྡེར་བགྲང་བའི་
ཚེ། །དྲེགས་ལྡན་མཁས་རློམས་ཝ་སྐྱེས་ཚོགས་རྣམས་ཀྱིས། །མ་བཟོད་ས་བླའི་
ངོས་ལ་ཡིབ་སམ་སྙམ། །བྱམས་དང་སྙིང་རྗེ་ཆུ་འཛིན་ཁང་བཟང་ནས། །མཐུ་
སྟོབས་མི་བཟད་འབར་བའི་གནམ་ལྕགས་ཀྱིས། །ནག་ཕྱོགས་བདུད་སྡེ་བཅོམ་
ཀྱང་སྐལ་བཟང་ལ། བྱིན་རླབས་འདོད་དགུའི་ཆར་ཆེན་འབེབས་མཁས་རྒྱལ། །
ཇི་ལྟ་ཇི་སྙེད་ཤེས་བྱའི་གནས་རྣམས་ཀུན། །ཁྱོད་ཐུགས་ཨ་དར་ཤ་ཡི་བཞིན་རས་
ངོས། །མ་འདྲེས་ཤར་ལ་ཟུར་ཕུད་ལྔ་བ་ཡིས། །གཟིགས་ནས་སྐྱེངས་ཏེ་ཁྱོད་གྱི་
མགྲིན་པར་ཡིབ། །མཁྱེན་དཔྱོད་མཛད་བཟང་གྲངས་མེད་ཡོན་ཏན་ཆེ། །བརྗོད་
པས་ཡུལ་འདས་སྲིད་འདིར་མ་ཤོང་བར། །འཆི་མེད་སྒེག་མོའི་ཕ་མཐར་བརྒལ་
དགོས་ཏེ། །ཐུགས་རྗེའི་དགུ་ཚིགས་ཞགས་པས་དམ་དུ་བཅིངས། །མཁས་པའི་
སྙན་གྲགས་འཛིན་མའི་ཁྱོན་ཀུན་འགེངས། །བཙུན་པའི་དྲི་གསུང་ཕྱོགས་ཀྱི་
འཁོར་ལོས་ཁྱབ། །བཟང་བོའི་འོད་ཀྱིས་སྐྱེ་དགུའི་བློ་མུན་སེལ། །མཁས་དང་
གྲུབ་པའི་གཙུགས་རྒྱུན་ཁྱོད་མིན་སུ། །གང་གི་བསོད་ནམས་དཔུང་གི་གཟི་བྱིན་
གྱིས། །མི་བཟད་ནམ་མཁའ་མཛོད་ཀྱི་ལོངས་སྤྱོད་གཏེར། །རབ་ཡངས་ལྷ་ལམ་
དོག་པོར་བགྱིད་སྙམ་ཚེ། །ངལ་བསོས་པོ་ཡང་བྱང་རིས་ངོས་ལ་གཞོལ། །དེ་ལྟར་
དཔག་དཀའི་ཡོན་ཏན་རིན་ཆེན་གཏེར། །མཛད་མཆོག་རྒྱ་མཚོའི་གཏིང་མཐའ་
མི་ངོམས་པ། །ཀུན་མཁྱེན་རྒྱལ་བའི་སྤྱོད་ཡུལ་མ་གཏོགས་པར། །དཔྱོད་ལྡན་
མཁས་གྲུབ་དག་གིས་གཞལ་ནུས་སུ། །དེ་ཕྱིར་བདག་འདྲའི་བརྗོད་པའི་ཁུར་
འཁྱེར་བ། །སྐུ་ཡི་རྩེ་མོས་ཆུ་གཏེར་མཇལ་དང་མཚུངས། །འོན་ཀྱང་དཔྱོད་ལྡན་
གསུང་གིས་ལེགས་བསྐུལ་ཚེ། །རྣམ་འདྲེན་ཡོངས་འཛིན་བཀའ་དྲིན་ཆེན་པོ་དེའི།།
ལེགས་གསོལ་དགྱེས་འཛུམ་བརྩེ་བས་ཞལ་སྒོ་ནས། །ངོ་མཚར་ཞལ་གཟིགས་ཐོར་
324



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
བུར་བཞུགས་པ་རྣམས། །གནང་ནས་ཁྱོད་ཀྱིས་བསྒྲིགས་ཞེས་བཀའ་སྩལ་ཚེ། །བློ་
ཆུང་བདག་འདྲའི་རྣམ་འདྲེན་རྟོགས་བརྗོད་འདི། །འདི་འདྲ་རྩོམ་འོས་མིན་ཀྱང་
བསྐལ་བ་བཟང་སྙམ་དད་པས་ལེགས་པར་གསུང་བ་གང༌། །གང་གི་དགོངས་
དོན་གསང་བའི་རྟོགས་བརྗོད་འདོད་འཇོའི་བསམ་འཕེལ་རིན་ཆེན་འཕྲེང་་་་་་་
མཛེས་རྣམས། །རྣམ་བཀྲ་ཚིག་གི་སྲད་བུར་བརྒྱུས་ཏེ་དོན་གཉེར་རྣམས་ཀྱི་སྒྲ་
འཛིན་རྒྱུན་དུ་སྤེལ། །སྤེལ་ལ་རྩ་གསུམ་རྣམས་ཀྱང་དགྱེས་པས་མཆོག་དང་ཐུན་
མོང་ཀུན་སྩོལ་ཅིག །
འདིར་དུས་གསུམ་གྱི་རྒྱལ་བ་ཐམས་ཅད་ཀྱི་མཁྱེན་བརྩེ་ནུས་གསུམ་གྱི་་་་་
བདག་ཉིད་བདེ་ལྡན་ཞིང་གི་མགོན་པོ་ཚེ་མཐའ་ཡས་པ་དེ་ཉིད་ཆོས་ཀྱི་སྐུ་ལས་་་
མ་གཡོས་བཞིན། དམིགས་པ་མེད་པས་མཁའ་ཁྱབ་ཀྱི་སེམས་ཅན་རྣམས་འདྲེན་
པ་ལ་སྙིང་སྟོབས་མཆོག་གི་རྨད་དུ་བྱུང་བ་བརྩེ་ལྡན་འཕགས་པ་སྤྱན་རས་་་་་་་
གཟིགས་བདེ་ཆེན་གར་གྱི་དབང་ཕྱུག་དེ་ཉིད་ཆེ་སྙིགས་ལྔ་བདོའི་དུས་འདིར་་་་་
བརྩེ་བ་ཆེན་པོས་ཀུན་ནས་བླངས་ཏེ་བསིལ་ལྡན་ལྗོངས་ཀྱི་འགྲོ་བ་རྣམས་འདྲེན་་་
པ་ལ་པད་དཀར་ལྟ་བུར་མཆོག་ཏུ་བསྔགས་པ་བསམ་བཞིན་དུ་མིའི་གཟུགས་ཀྱི་་་
རྣམ་པར་རོལ་བ་རྗེ་བཙུན་བླ་མ་དམ་པ་འདི་ཉིད། སྐུ་ན་ཕྲ་བའི་དུས་ནས་རྒྱལ་
བའི་བསྟན་པ་ལ་ཞུགས་ནས་ངུར་སྨྲིག་མཚན་དཔེས་སྐུ་ལུས་བརྒྱན་ཅིང་།
ཚངས་སྤྱོད་དྲི་ངད་ཕྱོགས་བཅུར་འཐུལ་བ་ཤེས་བྱའི་གནས་དང་རྒྱལ་བའི་གསུང་
རབ་མཐའ་དག་འབད་རྩོལ་མེད་པར་ཐུགས་སུ་ཆུད་ཅིང་ཐོས་བསམ་གྱིས་སྒྲོ་་་་་་
འདོགས་ཆོད་པ། ཟབ་དོན་སྒོམས་པས་སྐད་གཅིག་ཉིད་ལ་བདེན་པ་མངོན་དུ་
གཟིགས་ཤིང་ཟུང་འཇུག་ཡེ་ཤེས་ལྔའི་བདག་ཉིད། ཟབ་པ་དང་རྒྱ་ཆེ་བའི་
གདམས་ངག་རྣམས་ཐོགས་པ་མེད་པར་འཆད་ཅིང་གདུལ་བྱ་མཐའ་དག་སྨིན་་་་
གྲོལ་ལ་འགོད་པའི་ལམ་མཁན། གསང་ཆེན་རྡོ་རྗེ་ཐེག་པའི་གངས་རི་ལ་གནས་
325



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཤིང་ངེས་དོན་རྩོད་པ་སེངྒེའི་ང་རོས་ཐེག་དམན་ལོག་ལྟའི་རི་དྭགས་རྣམས་ཟིལ་་་
གྱིས་གནོན་པ་འཇིགས་མེད་སྨྲ་བའི་དབང་ཕྱུག་ཟབ་དོན་གདམས་པ་རྣམས་སྒྲ་་་
དང་སྙན་ངག་གི་ཕྲ་བརྒྱན་བཀོད་ཏེ་རྩོམ་པ་སྡེབ་ལེགས་སྙན་པའི་གདང་ལས་་་་་
དྲངས་ཚེ་བློ་གསལ་མཁས་གྲུབ་རྣམས་ངོ་མཚར་བསྐྱེད་ཅིང་། མ་འོངས་སྐལ་
ལྡན་རྣམས་འདྲེན་པའི་མིག་རྐྱེན་མཆོག་ཏུ་གྲུབ་པ། གནས་ལྔ་མཁས་པའི་པཎ་
ཆེན་མཁྱེན་པས་དུས་གསུམ་ལྐོག་གྱུར་གྱི་རྟོག་པ་ཐམས་ཅད་ས་ལེར་གཟིགས་་་་་་
པའི་མངོན་ཤེས་ལྔའི་བདག་ཉིད། བརྩེ་བས་སྐྱེ་དགུ་མཐའ་དག་ལ་སྐྱོ་ངལ་སུན་
པ་མེད་པའི་བྱང་ཆུབ་སེམས་ཀྱི་རང་བཞིན། ནུས་མཐུ་རྡོ་རྗེ་མེ་ཆར་གྱིས་ཡིད་
སྲིབ་སྡེར་བཅས་འཇོམས་པ་དྲག་སྔགས་གྲུབ་པའི་དབང་ཕྱུག ཆོས་སྐྱོང་བསྲུང་
མའི་ཚོགས་ཀྱིས་ཀྱང་རྟག་ཏུ་བཀའ་ཉན་ཅིང་ཇི་ལྟར་སྩོལ་བའི་ལས་ཐོགས་མེད་་་་
དུ་སྒྲུབ་པ་འཕྲིན་ལས་རྣམ་བཞི་ལྷུན་གྱིས་གྲུབ་ཅིང་མཆོག་དང་ཐུན་མོང་གི་་་་་
དངོས་གྲུབ་བརྙེས་པ་ཁམས་གསུམ་ཆོས་ཀྱི་རྒྱལ་པོ་འགྲོ་མགོན་ཀིརྟི་རིན་པོ་ཆེའི་་་
ངོ་མཚར་བའི་མཛད་པ་མཁའ་འགྲོའི་གསང་ཚིག་རྡོ་རྗེ་བཀའ་རྒྱ་སྙན་འགྱུར་སྒྲ་་་
དབྱངས་བརྗོད་པ་འདི་ལྟར། །
མཁྱེན་པའི་མཐའ་བྲལ་རྗེ་བཙུན་འཇམ་དཔལ་དབྱངས། །དབྱངས་ཅན་
མཛེས་སྒེག་འཛུམ་པའི་མདངས་ལྡན་མ། །མ་ལུས་ཤེས་བྱ་ཇི་རྙེད་གཟིགས་པའི་
བདག །བདག་གི་ངག་ལ་སྤོབས་པའི་དགེ་ལེགས་སྩོལ། །མཐའ་མེད་འགྲོ་ལ་རབ་
བརྩེ་དཔྱིད་ཀྱི་སྤྲིན། །ཕུལ་བྱུང་ཕན་བདེའི་ཆར་རྒྱུན་སྙན་པའི་རྔ། །ཅིག་ཅར་
གྲུབ་པའི་རྫོགས་ལྡན་གསལ་བའི་མགྲོན། །འབོད་མཁས་རྣམ་འདྲེན་ཡོངས་
འཛིན་ཆེན་པོ་རྒྱལ། །གྲངས་མེད་བསྐལ་པའི་སྔོན་དུ་སངས་རྒྱས་ཀྱང་། །བདེ་
ལྡན་སྲས་ཀྱི་ཚུལ་བཞིན་པད་དཀར་འཆང་། །གང་གི་སྐུ་ལ་རྩ་གསུམ་ལྷ་ཚོགས་
རྫོགས། །དུས་གསུམ་རྒྱལ་བ་ཀུན་དང་ཉིད་དབྱེར་མེད། །ཚེ་རབས་དུ་མར་
326



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
སངས་རྒྱས་བྱང་སེམས་དང༌། །མཁའ་འགྲོ་ཆོས་སྐྱོང་སྲུང་མའི་ཚོགས་དབུས་སུ། །
རྟག་ཏུ་བཞུགས་པའི་བག་ཆགས་གོམས་པའི་མཐུས། །མ་དག་འཁྲུལ་བའི་ཀུན་
རྫོབ་འཇིག་རྟེན་འདི། །ཡེ་ཤེས་རང་སྣང་དག་པའི་ཞིང་དུ་གཟིགས། །གཟིགས་
སྣང་ལྷ་དང་ལྷ་མོའི་རང་བཞིན་གསལ། །གསལ་སྟོང་ཟུང་འཇུག་འཇའ་ཚོན་
འོད་ལྔའི་གུར། །གུར་ཁྱིམ་ནང་བཞུགས་སྒེག་འཛུམ་ལྡན་པ་རྣམས། །རྣམ་འགྱུར་
རྒྱན་དང་ཆ་ལུགས་ཕྱག་མཚན་རྣམས། །རྣམ་པ་དུ་མའི་ཚུལ་དུ་ལེགས་བསྟན་
ནས། །རྣམ་དག་ཚངས་དབྱངས་སྙན་འགྱུར་རྡོ་རྗེའི་གླུ། །རྣམ་མང་བརྡའ་ཆོས་
བསྟན་རྣམས་བཀོད་དཀའ་ཡང་། །རགས་རིམ་ཙམ་ཚུལ་ཚུལ་གཞན་སྟོན་པའི་
ཚིག །ཚིག་སྦྱོར་ཆེ་བསྡུས་བསྡུས་དོན་ཡི་གེའི་འཕྲེང༌། །འཕྲེང་བར་སྤེལ་ལེགས་
ལེགས་ལམ་མིག་གི་རྒྱན། །རྒྱན་མཆོག་མཛེས་བྱེད་བྱེད་པོ་འདི་ན་འགོད། །ལྷག་
བསམ་དག་པས་ཚུལ་འདི་རྩོམ་པ་འདི། །ལྷ་ལམ་འཆི་མེད་མཛེས་མའི་བཞིན་
རས་ལ། །ལྷ་ཡི་འཇའ་ཚོན་བླ་རེས་འོད་དུ་འཁྱིལ། །ལྷག་གིས་འཛོམས་པས་དགེ་
མཚན་འདི་ཀོ་མཚར། །དེ་ཡང་རྗེ་བླ་མ་རང་ཉིད་ཀྱི་གསུང་ལས། སྤྲོས་བྲལ་མི་
ཤིགས་རླུང་གི་འཁོར་ལོ་ཡིས། །མཚན་འཛིན་སྒྲིབ་པའི་ཡུལ་ཀུན་དབྱིངས་སུ་
འགགས། །སྟོང་གསལ་བདེ་ཆེན་བརྟུལ་ཞུགས་རྣལ་འབྱོར་གྱིས། །ཟག་མེད་ཡེ་
ཤེས་བརྙེས་ལ་གསོལ་བ་འདེབས། །ཞེས་ཟག་བཅས་མཚན་མར་འཛིན་པས་སྒྲིབ་
པ་རྣམས་དབྱིངས་སུ་འགགས་ཏེ་ཟག་མེད་སྟོང་གསལ་བདེ་བ་ཆེན་པོའི་ཡེ་ཤེས་་་
ལ་མངའ་བརྙེས་སོ། །ཐུགས་བསྐྱེད་གསེར་གྱི་ཡུ་བ་ལ་བརྟེན་ཅིང་། །རིམ་གཉིས་
དར་གྱིས་གཤམ་བུས་འཕྱང་བ་ཅན། །ཟུང་འཇུག་ཡེ་ཤེས་ནོར་བུའི་ཏོག་ལྡན་
པའི། །སངས་རྒྱས་རྡོ་རྗེ་ཞབས་ལ་གསོལ་བ་འདེབས། །ཡང་དེ་ཉིད་ལས། ཆུང་
ངུའི་དུས་ན་ལྷ་དང་མཁའ་འགྲོ་ཡིས། །སྣ་ཚོགས་གཟུགས་ཀྱིས་བར་ཆད་
བགེགས་སྦྱངས་ཤིང་། །ཉམས་དང་རྨི་ལམ་དངོས་དང་ཕྱི་ནང་གི །ལེགས་ཚོགས་
327



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྟེན་འབྲེལ་བསྒྲིགས་ལ་གསོལ་བ་འདེབས། །ཞེས་རྗེ་བླ་མ་དེ་ཉིད་སྐུ་ན་ཆུང་ངུའི་
དུས་དག་པའི་སྣང་བ་ལ་དངོས་ཉམས་རྨི་ལམ་ཅི་རིགས་པར། ལྷ་བླ་མ་སངས་
རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་བསམ་གྱིས་མི་ཁྱབ་པས།
སྣ་ཚོགས་པའི་གཟུགས་སུ་སྤྲུལ་ནས་བགེགས་དང་བར་ཆད་མི་མཐུན་པའི་ཕྱོགས་
ཐམས་ཅད་སེལ་ཞིང་། ལེགས་ཚོགས་རྟེན་འབྲེལ་ཐམས་ཅད་ཟླ་བ་ཡར་ངོ་ལྟར་
བསྒྲིགས་པ་ཡིན་ལ། ཁྱད་པར་མཁའ་འགྲོ་གསང་བ་ཡེ་ཤེས་ཀྱིས། ཞི་དྲག་སྣ་
ཚོགས་གཟུགས་སུ་སྤྲུལ་མཛད་ནས། །ལས་བཞིའི་འཕྲིན་ལས་བདེ་ཆེན་སྒྱུ་མའི་
བརྡས། །དབང་བསྐུར་བྱིན་གྱིས་བརླབས་ལ་གསོལ་བ་འདེབས། ཁྱད་པར་
མཁའ་འགྲོ་གསང་བ་ཡེ་ཤེས་ཀྱིས་ཞི་དྲག་སྣ་ཚོགས་པས་གཟུགས་སུ་སྤྲུལ་ནས་ཞི་་
རྒྱས་དབང་དྲག་འཕྲིན་ལས་རྣམ་བཞིའི་སྒོ་ནས་ཟག་མེད་བདེ་བ་ཆེན་པོའི་་་་་་
བརྡས་ཚུལ་གྱིས་དབང་བསྐུར་བྱིན་རླབས་རྣམས་མངོན་དུ་སྐལ་བ་ཡིན་གསུངས།
བཅུ་དྲུག་ལོ་ལ་བྱང་ཆུབ་སེམས་དཔའ་མཆོག །སྒྲིབ་པ་རྣམ་སེལ་མརྒད་མདོག་
ཅན་གྱིས། །སྐྱབས་སྦྱིན་ཕྱག་རྒྱ་ཐུགས་ཀར་གཏང་བ་ན། །སྒྲིབ་སྦྱངས་བློ་གྲོས་
འཕེལ་ལ་གསོལ་བ་འདེབས། །དེ་ནས་དགུང་ལོ་བཅུ་དྲུག་མེ་ལུག( སྤྱི་
ལོ༡༧༢༥)ལོན་པའི་དུས་སུ་བྱང་ཆུབ་སེམས་དཔའ་སྒྲིབ་པ་རྣམ་སེལ་སྐུ་མདོག་་
རིན་པོ་ཆེ་མརྒད་ཀྱི་མདོག་ཅན་གཅིག་གིས་སྐྱབས་སྦྱིན་གྱི་ཕྱག་རྒྱ་ཁོང་གི་ཐུགས་་
ཀར་གཏད་པའི་ཉམས་ཤར་ཚེ་ཤེས་བྱའི་གནས་ཐམས་ཅད་ཐོས་པ་ཙམ་གྱིས་་་་་
འབད་རྩོལ་མི་དགོས་པར་གསལ་བར་བློ་གྲོས་འཕེལ་གསུངས། དེང་ནས་བཟུང་
སྟེ་ཉམས་དང་རྨི་ལམ་དུ་ཁྱད་པར་འཕགས་པའི་རྟེན་འབྲེལ་སྣ་ཚོགས་པ་མཐོང་་་་
བ་དང་། སྔོན་གནས་རྗེས་དྲན་མ་འོངས་འབྱུང་འགྱུར་གཞན་སེམས་མངོན་ཤེས་
སོགས་ལྐོག་གྱུར་གྱི་ཤེས་བྱ་ཐམས་ཅད་ཐོགས་མེད་དུ་མཁྱེན་པ་སྤྱན་ལྔ་ཡེ་ཤེས་་་་
ལྔའི་བདག་ཉིད་དུ་གྱུར་ཏོ། །སྐབས་ཤིག རྒྱལ་འགོང་མ་རུང་བ་སྤྲེའུ་ཞྭ་གྱོན་པ་
328



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
རོལ་ཏུ་སྤྱང་ཀི་ཁྲིད་པ་ལྟ་བུའི་བགེགས་ཀྱི་བར་ཆད་རྩོམ་པ་ན། བྲམ་ཟེ་གཟུགས་
ཅན་སྐུ་མདོག་སྔོ་བསང་འཇིགས་སུ་རུང་བ་ཞིག་རྡོ་རྗེ་མཚོན་ཆས་བགེགས་དེ་་་་
རྣམས་ཤ་གཉོབ་རུས་གཉོབ་བྱས་ཚེ་མདངས་ཉམས་ཏེ་དཔག་ཚད་དུ་བྲོས་སོང་།
དེའི་ཚེ་ཁོང་ཡང་ལྷག་པའི་ལྷའི་ང་རྒྱལ་གསལ་སྣང་གི་མི་འཇིགས་པའི་གདེང་་་་་
མངོན་དུ་གྱུར་གསུངས། སྦྲུལ་གྱི་ལོ་ལ་རྨི་ལམ་འོད་གསལ་ངང་ལས་རི་བོ་པོ་ཏཱ་
ལར་ཕེབས་སྟེ། འཕགས་པ་སྤྱན་རས་གཟིགས་ཕྱག་སྟོང་སྤྱན་སྟོང་མཚན་དང་
དཔེ་བྱད་ཀྱིས་བརྒྱན་པ་གཅིག་གིས་ཁོང་ལ་བྱིན་རླབས་ལུང་བཞིན་གསལ་བར་་་
མཛད། དེའི་ཚེ་ས་གཞི་མརྒད་མདོག་ཅན་གྱི་དབུས་སུ། སྐྱེད་མོའི་ཚལ་མཆོག་ཏུ་
ཡངས་ཤིང་ངོ་མཚར་བ་ཞིག་ན། འཕགས་མ་སྒྲོལ་མ་བཞུགས་པ་དང་མཇལ་
བས་ཞལ་གྱི་བདུད་རྩིའི་བཅུད་ཕྱུང་བ་ཁོང་གི་ཞལ་དུ་བཞེས་པས་སྐུ་ཚེའི་་་་་་་
བགེགས་དང་བར་ཆད་ཐམས་ཅད་ཞི་བར་གྱུར། དགུང་ལོ་ཉེར་གཅིག་ཆུ་བྱི( སྤྱི་
ལོ༡༧༣༢)ལོན་པའི་དུས་སུ་སྐུ་མཚམས་ལ་བཞུགས་ཏེ་ལྗགས་བསྙེན་གནང་ཚེ།
མཁའ་འགྲོས་རྐང་བཏེགས་རྟ་མཆོག་ཅིག་ལ་ཞོན་ནས་དགའ་ལྡན་ཞིང་ཀུན་མྱུལ་
ནས་ལྷ་རྣམས་ལ་ཆོས་ཉན། དྲི་མ་མེད་པའི་ལུང་བསྟན་སོགས་གསལ་བར་ཐོན།
རིགས་བཞིའི་མཁའ་འགྲོ་ལས་བཞིའི་མདོ་ཅན་མཛེས་སྒེག་འཛུམ་པའི་གཟུགས་་་
ལྡན་མང་བོས་བརྡའ་ཆོས་ཀྱི་རྡོ་རྗེའི་གླུ་ལེན་གར་བསྒྱུར་བའི་ལྟད་མོར་གཟིགས་་་
པ་ལ་སྐུ་ལུས་ལ་ཟག་མེད་ཀྱི་བདེ་བ་ཁྱད་པར་ཅན་སྐྱེས། དགུང་ལོ་ཉེར་གསུམ་
ཤིང་སྟག( སྤྱི་ལོ ༡༧༣༤)ལོན་པའི་དུས་རྡོ་རྗེ་དཔའ་བོའི་ཞལ་བསྟན་ལས་གྲུབ་་་
པ་དང་བགེགས་འཕྲེང་བརྒལ་བའི་གསུང་བསྩལ་ཞིང་གནས་སྲུང་གཞི་བདག་་་་་
རྣམས་ཀྱང་དགྱེས་པའི་སྣང་བརྙན་གྱི་ཐུགས་ཀྱི་པད་ཚལ་བཞད་པར་གྱུར། ཡང་
སྐབས་ཞིག གནས་གསུམ་གྱི་མཁའ་འགྲོ་མ་དཀར་སེར་དམར་ལྗང་རྣམས། སེངྒེ་
སྟག་དོམ་གླང་ལ་སྤྲུལ་བའི་གཟུགས་སུ་སྤྲུལ་ནས། ལུང་བསྟན་དངོས་གྲུབ་གནང་
329



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བའི་དམ་ཚིག་གསུང་རྣམས་འགྱུར་མེད་བསྲེ་བར་མཛད། ཆོས་འཁོར་ཆེན་པོ་
སའི་ཇོ་བོ་རིན་པོ་ཆེའི་ཤཱཀྱ་མུ་ནི་ལ་མཇལ་སྐབས། ཇོ་བོའི་དབུས་སྟེང་ན་
གདུགས་མཛེས་པ་གཅིག་འདུག་ལ་ཁོང་གི་མདུན་ནས་ཤིན་དུ་མཛེས་པ་འདུག་ལ་
སྙམ་པ་ལ་ཤར་དུ་གཟིགས་པའི་སྐབས། ཇོ་བོའི་དཔྲལ་བའི་མཛོད་སྤུར་བཀྱེ་
བས་འོད་ཟེར་དཀར་པོ་ཉི་མའི་མདངས་ལྟར་གསལ་བ་ཅིག་ཁོང་གི་ཐུགས་ཀར་
ཐིམ་པའི་མོད་ལ་བདེ་སྟོང་ཟག་མེད་ཏིང་འཛིན་བསམ་གྱིས་མི་ཁྱབ་པ་ཡུན་རིང་
དུ་ཐུགས་ལ་ཤར། དགུང་ལོ་ཉེར་བཞི་ཤིང་ཡོས( སྤྱི་ལོ ༡༧༣༥）ལོན་ཚེ་དཔལ་
བོ་མཁའ་འགྲོ་བསམ་གྱིས་མི་ཁྱབ་པའི་དབུས་ན། པདྨ་ཐོད་འཕྲེང་རྩལ་གསེར་
བཙོ་མའི་མདོག་ལྟར་འོད་འབར་བ་འཛུམ་པའི་མདངས་ཅན་བདེ་ཆེན་ཡེ་ཤེས་་་་
མཚོ་རྒྱལ་དང་བཅས་བྱིན་རླབས་ཀྱིས་སྣང་བ་གསལ་བར་བྱུང༌། དེའི་ཚེ་པདྨའི་
ལྕགས་བསྲེག་གི་སྡིག་པ་མེའི་ཚྭ་ཚྭ་འཕྲོ་བ་དང་། མཁའ་འགྲོ་མའི་ཐོད་པ་རཀྟས་
བཀང་བ་ལྟ་བུའི་སྣོད་དང་བཅས་ཏེ་དབང་བསྐུར་ཞིང་སྣང་སྲིད་བགེགས་ལས་་་་
རྒྱལ་བའི་རིགས་སྔགས་ཀྱི་དངོས་གྲུབ་ལེགས་པར་ཐོབ། དགུང་ལོ་ཉེར་ལྔ་ཆེ་
འབྲུག( སྤྱི་ལོ ༡༧༣༦)ལོན་དུས་གཉན་བདུད་རུས་སྦལ་ལ་ཞོན་པ། རུས་སྦལ་
གྱི་ཐུལ་པ་གྱོན་པ་འཁོར་འཇིགས་པའི་ཆོ་འཕྲུལ་ཅན་མོད་པོ་བསྐོར་བས་ཁ་ཆར་
རླུང་འཚུབ་སོགས་ཆོ་འཕྲུལ་བསམ་གྱིས་མི་ཁྱབ་པ་སྟོན་ཚེ། ཁོང་ལྷག་པའི་ལྷའི་
ང་རྒྱལ་གསལ་སྣང་གི་ཟིར་ཚེ། བྲམ་ཟེའི་གཟུགས་ཅན་དཔའ་བོ་མཐིང་ནག་གྲུ་
ཐོད་འཛིན་པ་བཟོད་པར་དཀའ་བའི་གཟི་བརྗིད་ཅན། མདུན་དུ་སྐྱིལ་ཀྲུང་དུ་
བཞུགས་སྙམ་པ་ན། གཉན་བདུད་ཀྱི་བགེགས་རྣམས་ཕུང་བོར་འབྱེར་ཞིང་
བགེགས་དེ་དག་ལས་རྒྱལ་བར་གྱུར། དེའི་ཚེ་སྒྲོལ་མ་འཇིགས་སྐྱོབ་མརྒད་མདོག་
ཅན་གྱི་རྟགས་བརྒྱད་རྫས་ཀྱིས་བྱིན་གྱིས་བརླབས་པའི་སྣང་བས་བགེགས་སོགས་ལ་
འཚེ་བ་ཡོངས་ལས་རྒྱལ་བའི་བརྟུལ་ཞུགས་དང་ལྡན་པར་གྱུར། སླར་ཡང་སྲིད་
330



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
གསུམ་བདག་མོའི་ཆོ་འཕྲུལ་གྱིས་གཟེངས་བསྟོད་བཀའ་གཉན་རོལ་བའི་སྟངས་་་
སྟབས་ཀྱི་སྙིང་ཀར་དབང་གི་འཁོར་ལོ་འབར་བ་སོགས་ཀྱིས་ཉེས་ཀུན་སེལ་ཞིང་་་
ལེགས་ཚོགས་འགྲུབ། དགུང་ལོ་ཉེར་དྲུག་མེ་སྦྲུལ( སྤྱི་ལོ ༡༧༣༧)ལོན་ཚེ།
དཔལ་ལྡན་གུར་གྱི་མགོན་པོ་རི་རབ་ལྷུན་པོ་ལྟ་བུའི་སྐུ་བཟོད་པར་དཀའ་བའི་་་་
གཟི་བརྗིད་ཅན་གཅིག་ཁོང་སྐུ་ལ་ཐིམ་པས་བརྟུལ་ཞུགས་ཀྱི་ཏིང་ངེ་འཛིན་གྱི་་་་་
མཆོག་ཏུ་གྲུབ་ཅིང་འཕྲིན་ལས་མཐའ་དག་རྒྱས་པར་གྱུར། སླར་ཡང་བསྟན་སྲུང་
བྲམ་ཟེ་གསེར་མདོག་ཅན་ཁྲོ་འཛུམ་སྐུའི་སྣང་བ་མཐོང་མ་ཐག་ཏུ་རྡོ་རྗེ་མཁའ་་་་
འགྲོའི་བདེ་སྟོང་གི་ཏིང་འཛིན་སོགས་རྫུ་འཕྲུལ་སྣ་ཚོགས་པས་རོལ་བར་བསྟན།
དེ་རྗེས་རྨི་ལམ་འོད་གསལ་གྱི་ངང་ལ་སྟོན་པ་མཉམ་མེད་ཤཱཀྱ་ཐུབ་པ་འཁོར་བརྒྱ་
ཕྲག་གིས་བསྐོར་བ་ཁོང་གི་མདུན་དུ་བྱོན་པ་ལ་མཆོད་བསྟོད་བསྙེན་བཀུར་་་་་་
གསལ་བར་ཕུལ། མཁའ་འགྲོ་དཔའ་བོ་དཔག་ཏུ་མེད་པ་འདུས་པའི་དབུས་སུ། །
རྡོ་རྗེ་དཔའ་བོ་རྒྱབ་མཐོན་པོ་སེངྒེའི་ཁྲིར་ཐེབས་གཉིས་མེད་ལས་བཞིའི་རྒྱན་་་་་་
རྟག་གི་དབང་བསྐུར་བའི་ཐུགས་ཉམས་གསལ་བར་བྱུང༌། ཡང་གཅིག་གྲུབ་ཆེན་
མདའ་བསྣུན་དང་འཕགས་པ་ལྷ། རྗེ་བཙུན་མི་ལ། འཕགས་ཆེན་ཏི་པ་རྒྱལ་
སོགས་པཎ་གྲུབ་དུ་མའི་སྣང་བརྙན་གསལ་བར། ཞེ་སྡང་འབར་བ་ཡབ་ཡུམ་
འོད་དུ་འབར་བ་ཁོང་གི་དཔྲལ་བར་ཐིམ་ཚེ་བདེ་སྟོང་གི་ཉམས་སྐྱེ་ཞིང་འཇམ་་་་
དཔལ་རྡོ་རྗེ་དྲག་པོའི་གཟི་བརྗིད་ཅན་ཡང་ཡང་གསལ་བར་གྱུར། གཞན་ཡང་
སྔོན་གྱི་བཀའ་དང་དམ་ཚིག་བཞིན་དུ་མཁའ་འགྲོ་སྲུང་མས་རྟག་ཏུ་སྐྱོང་ཞིང་་་་་་
དངོས་ཉམས་བརྡའ་ཆོས་རྨི་ལམ་ཅི་རིགས་པར་བྱིན་རླབས་བླང་དོར་རྣམས་་་་་་་
གསལ་བར་བསྟན། ཁྱད་པར་སྔོན་དུ་བཀའ་དམ་བཞིན་དུ་དྲག་ལྡན་གཙོ་བོ་
འོད་ལྡན་དཀར་པོ་དང་། དབང་ཆེན་བཀའ་སྡོད་ཚངས་པས་བླང་དོར་ཀུན་མ་
ནོར་བར་གསལ་བར་སྟོན་པར་གྱུར། དུས་ཀྱི་ཕོ་ཉའི་ཕྱོགས་མིག་ཟླ། །མཁའ་
331



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཕྱོགས་ཚེས་ཀྱི་དབང་བོ་ནུབ། །འཇིགས་མེད་རྡོ་རྗེའི་ལྷ་ཡི་སྐུ། །བསྟེན་པའི་ཆོས་
སྲུང་ཟུང་གིས་བཏེགས། །འདོད་ཁམས་དབང་མོ་ལས་གཤིན་རྣམས། །མ་འདྲེས་
གསལ་བའི་སྣང་བརྙན་རྣམས། །གསལ་སྣང་རིམ་མངོན་ཅུང་ཟད་ཤར། །ཞེས་
འོད་དཔུང་གི་ཀློང་ན་དཔལ་རྡོ་རྗེ་འཇིགས་བྱེད་ལ་མགོན་པོ་གུར་ཞལ། ཕྱག་
དྲུག་པ། རྣམ་སྲས། དམག་ཟོར་སོགས་ཀྱིས་ལེགས་པར་བསྐོར་བ་གར་དགུའི་
ཉམས་དང་ལྡན་པ་གསལ་བར་མངོན་དུ་གཟིགས་ཚེ་བར་ཆད་བགེགས་ལས་རྒྱལ་
བར་གྱུར་གསུངས། དོན་གྲུབ་ལོ་ཡི་རྔ་ཆེན་ཟླར། །ཀླུ་ཚེས་རོལ་བའི་རྨི་ལམ་ལ། །
བལྟ་ན་སྡུག་གི་ཕོ་བྲང་ཞེས། །བདེ་ལྡན་ལྟ་བུའི་ངོ་མཚར་བ། །སྒོ་ཁྱུད་ཆུ་སྲིན་
གཟེར་ལ་སོགས། །ཡ་མཚན་གནས་ཀྱི་གཞལ་ཡས་བསྐོར། །ཕྱིན་ཚེ་དཀར་ཁུང་
ཤེལ་ལྟ་བུར། །བལྟས་པས་བདེ་གཤེགས་བརྒྱད་དང་ནི། །བྱང་སེམས་བཅུ་གཉིས་
འཁོར་མང་བཅས། །གསེར་མདོག་འོད་ལྡན་མཛེས་བཞུགས་ཤིང་། །ཕྱི་རོལ་
གནོད་སྦྱིན་སྡེ་དཔོན་རྣམས། །སྣ་ཚོགས་ཆ་ལུགས་ལྡན་པ་སྣང་། །སྒོ་བཞི་རྒྱལ་པོ་
ཆེན་པོ་བཞི། །སྦོམ་རག་བརྗིད་ཆགས་སྣ་ཚོགས་པས། །རྒྱན་མང་གཡོ་བའི་
ཉམས་ལྡན་པར། །བཞུགས་པའི་ཞལ་ནི་རེ་ཞིག་ནི། །བལྟས་ཤིང་མཇལ་ནས་
རང་ཡུལ་སོང་། །ངེད་ཀྱིས་ཀྱང་ནི་རྟག་གྲོགས་བགྱི། །དེ་བར་སྒོ་ནི་མི་འབྱེད་
ཞེས། །སྣ་ཚོགས་ཚིག་གིས་གསུངས་པ་རྨིས། །ཞེས་གསུངས་པ། དེའི་སྐབས་བདེ་
ལྡན་ཞིང་ཁམས་ལྟ་བུའི་དབུས་ན་ངོ་མཚར་བའི་གཞལ་ཡས་ཁང་སྒོ་ཁྱུད་ཆུ་སྲིན་
བརྩིགས་པ་ཕ་གུ་དྲ་བ་དྲ་ཕྱེད་མདའ་ཡབ་རྒྱ་ཕུབ་རིན་པོ་ཆེའི་ཏོག་དང་བཅས་་་་
པ། དྭངས་གསལ་འོད་ཀྱི་རང་བཞིན་ཅན་ཞིག་ཕྱིན་ནས་མཇལ་ཚེ། ཤེལ་ཀྱི་སྐར་
ཁུང་ལྟ་བུ་ཞིག་གི་ནང་དུ་གཟིགས་པས། ནང་ན་རིན་པོ་ཆེའི་ཁྲི་སྣ་ཚོགས་པདྨ་
ཉི་ཟླའི་གདན་ལ་སྨན་བླ་བདེ་གཤེགས་བརྒྱད་མཛེས་ཤིང་བལྟ་ན་སྡུག་པ་གསེར་་་
གྱི་མདོག་ཅན་བྱང་ཆུབ་སེམས་དཔའ་བཅུ་གཉིས་སོགས་འཁོར་དང་བཅས་པ།
332



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
ཕྱི་རོལ་ན་གནོད་སྦྱིན་གྱི་སྡེ་དཔོན་རྣམས་སྣ་ཚོགས་པས་རྒྱན་ཆ་ལུགས་དང་ལྡན་་
པ། སྒོ་བཞིར་རྒྱལ་པོ་ཆེན་པོ་སྐུ་སྦོམ་རག་གཟི་བརྗིད་ཅན་རྒྱན་སྣ་ཚོགས་དང་
ལྡན་པ་གསལ་བར་གཟིགས། དེའི་ཚེ་ཁོང་གི་ལྷོ་སྒོ་ལྟ་བུར་ཞུགས་ཏེ་བལྟས་ཤིང་
མཇལ་བས་རྒྱལ་པོ་ཆེན་པོ་འཕགས་སྐྱེས་པོའི་ཞལ་ནས། ནང་དུ་མ་འགྲོ་བར་
འདི་ནས་བལྟས་ལ་མཇོལ་གསུངས་ནས། ནང་དུ་མ་བཏང་བར་ད་རེབ་སྒོ་ནི་མི་
འབྱེད་རང་ཡུལ་དུ་སོང་ལ་འགྲོ་དོན་གྱིས་དང་། ངེད་རྣམས་ཀྱིས་ཀྱང་རྟག་ཏུ་
ཁྱོད་ཀྱི་གྲོགས་བགྱིད། ཕྱིས་ནས་སྒོ་འབྱེད་ཟེར་བ་སོགས་གསུང་གླེང་སྣ་ཚོགས་
བྱུང་བ་རྨིས། དེའི་རྗེས་འཁྲིགས་ཟུང་ཚེས་ལ་ནི། །རྒྱལ་བ་སྨན་གྱི་བླ་མའི་སྐུ། །
དར་དཀར་དྲི་མེད་ཕུལ་བ་རྨིས། །དེ་རྗེས་ལག་འདོད་ཚེས་ལ་ནི། །འཇིགས་རུང་
མི་མང་འདུད་པ་དང༌། །སླར་ཡང་སྨན་གྱི་བླ་མ་ལ། །ཕྱག་མཆོད་ཡང་དག་
བགྱིས་ཉམས་ཤར། །དབོ་ཟླའི་ཕྱོགས་ཐུབ་ཚེས་ལ་ནི། རྗེ་བཙུན་མི་ལ་རས་པ་སྐུ་
གཟི་བརྗིད་བཀྲག་མདངས་ལྡན་པའི་འཁོར་ན་གྲུབ་ཆེན་ས་ར་ཧ་དང༌། ཀླུ་སྒྲུབ་
ཡོན་ཏན་འོད་དང་། ས་ཆེན་ཀུན་དགའ་སྙིང་བོ་སོགས་འཁོར་དུ་མས་བསྐོར་
འདུག་པ་ལ་རྗེ་བཙུན་མི་ལའི་ཞལ་ནས་མགུར་དབྱངས་འདི་སྐད་གསུངས། གྲོལ་
ལམ་བདེ་ཆེན་སྣང་སྟོང་ཉིད། །འགགས་མེད་རྗེན་འཆར་གཏུམ་མོ་དང་། །བདེ་
སྟོང་གཉིས་མེད་འབར་འཛེག་ལ། །གོམས་པའི་ཡེ་ཤེས་རླུང་སྟོབས་ཀྱི། །རྡོ་རྗེའི་
ལུས་ལ་གནད་དུ་བསྣུན། །ཨ་ཧཾ་ཨེ་ཝཾ་རོལ་བ་ཡིས། །བཅུ་དྲུག་ཉམས་ཀྱིས་རོལ་
བ་ལ། །རང་སྣང་ལྟ་སྒོམ་སྤྱོད་པ་རྣམས། །བརྟུལ་ཞུགས་སྦས་པའི་འགྲོ་དོན་གྱིས། །
ཞེས་སོགས་ཚིག་མང་དུ་གསུང་བའི་ཚེ། བཀའ་སྲུང་ཚེ་རིང་མཆེད་ལྔ་མཛེས་
ལྡན་འཁྲུལ་བགས་འཛུམ་པའི་མདངས་དང་ལྡན་པའི་རིན་པོ་ཆེའི་རྒྱན་སྣ་ཚོགས་
དང་དར་གྱི་ན་བཟའ་གསོལ་བ་ལྔས་རྡོ་རྗེ་གླུ་དབྱངས་ལེན་ཞིང༌། ཁྱད་པར་ཚེ་
དེང་མས་དགྱེས་ཉམས་རྒྱ་ཆེར་མཛད་པ་དང་། སྣང་སྟོང་བདེ་ཆེན་བརྡ་ཐབས་
333



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སུ་བསྟན་པའི་གཟིགས་ཉམས་རྒྱས་པར་མཛད། དེ་རྗེ་བཙུན་མི་ལའི་ཞལ་ནས་
མགུར་འདི་གསུངས། གྲངས་མེད་དཀའ་བའི་བཅུ་དྲུག་ཆ། །གསལ་རྫོགས་
དཔག་ཡས་དོན་གྱི་རླུང་། །འོད་གསལ་སྒྱུ་མའི་ལམ་སོན་ཚེ། །ང་འདྲར་ཐུབ་
འཇུག་ཐོན་པ་ཡིན། །ཕྱི་རོལ་གསེར་གྱི་གོས་གྱོན་ཅིང་། །ནང་དུ་རང་སེམས་སྣང་
སྟོང་དང༌། །སོར་རྟོགས་རྡོར་སྡུད་ཐིམ་གཞིག་དང༌། །དགའ་བདེའི་ཏིང་འཛིན་
སྐྱེད་པར་གྱིས། །སྤྱོད་པ་ངེས་མེད་བརྟུལ་ཞུགས་འདི། །ཉེ་བར་མཁོ་བས་རྟག་ཏུ་
བཟུང་། །དངོས་ཉམས་བརྡའ་དང་སྤྲུལ་བ་སོགས། །ཅི་རིགས་བསྟན་པའི་དོན་
འདི་རྣམས། །མ་བརྗེད་བས་པ་འགྲོ་དོན་སྐྱོངས། །ཆོས་རྣམས་ནམ་མཁའ་སྒྱུ་མ་
བཞིན། །སེམས་དང་ཆོས་ཉིད་རོ་གཅིག་པས། །ཡེ་ཤེས་སེམས་དབུས་གསལ་བ་
འདི། །མ་རྟོགས་འགྲོ་བ་རྟག་ཏུ་འཁྱམས། །ཤེས་ན་ཀ་དག་རིགས་རྩལ་འདིས། །
མཐའ་དབུས་མེད་པར་ཀུན་ཁྱབ་ཉིད། །རོ་རྐྱང་རླུང་གི་རྒྱུ་བ་རྣམས། །སྲོག་རྩོལ་
ཨ་ཐུང་རྡོར་བཟླས་དང༌། །འབར་འཛག་གཏུམ་མོའི་རོལ་གར་གྱིས། །མི་ཤིགས་
དབུས་སུ་རླུང་རྣམས་ཀུན། །ཐིམ་ཚེ་ཟུང་འཇུག་ལྟད་མོ་ཆེར། །རང་ཤར་རང་
གྲོལ་ཀུན་གྲོལ་ཉིད། །ཅེས་གསུངས་ནས། ཕྱག་རས་གོས་དང་བཅས་པ་ཁོང་གི་
སྤྱི་བོར་བཞག་པ་དང་རྨི་ལམ་འོད་གསལ་སངས་པར་གྱུར་ཏོ། །ཟུང་ཐུབ་ཚེས་ལ་
འཕུར་འགྲོའི་ཡུལ་བརྒྱད་ནས་དཔལ་རིར་འགྲོ་སྙམ་ཚེ། མཁའ་འགྲོ་དཀར་མོ་
མཛེས་ལྡན་ཅིག །མིང་ནི་རང་ན་སིདྡྷི་ཞེས། །གློ་བུར་བྱུང་ནས་སྣ་དྲངས་པ། །
ལིངྐའི་ཡུལ་དབུས་དཔལ་གྱི་རིར། །འགྲོ་ཚེ་ལམ་རྣམས་གཡེང་ཟབ་ཞིང་། མཐའ་
སྐོར་ལུང་བ་ཆུ་ཀླུང་བཅས། །ཐང་དམར་ཤར་རེ་སྐྱོ་སྙམ་གྱི། །རྒྱང་བལྟས་གྲོང་
བོར་རབ་མང་རྣམས། །མདོག་དམར་རི་ཀླུང་ཆུ་ཤིང་བཅས། །ཐང་དམར་ཤ་རེ་
སྐྱོ་སྙམ་བྱེད། །རྩེ་མོར་ཕྱིན་ཚེ་གཞལ་མེད་ཁང་། །རིམ་པ་གསུམ་ལྡན་རྒྱ་ཆེ་ཞིང་།
རིན་ཆེན་རང་བཞིན་རབ་མཛེས་པའི། །ནང་ནས་དཔའ་བོ་མཁའ་འགྲོ་རྣམས། །
.
334



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
སྣ་ཚོགས་མདོག་དང་ཆ་ལུགས་སྣང་། །མ་གཅིག་ཁྲོམ་ཚོགས་ཅི་རིགས་འདུག །
དེ་དབུས་མཛེས་ལྡན་མཁའ་འགྲོའི་དབུས། །ཚེ་དཔག་མེད་གཅིག་འདུག་སྙམ་པ།།
གནས་འགྱུར་པདྨ་ཐོད་འཕྲེང་རྩལ། །གཟི་བརྗིད་ཤིན་ཏུ་བཟོད་དཀའ་བ། །
དཀར་མོ་མདངས་ལྡན་ཁྲོ་འཛུམ་ཅན། །རྡོ་རྗེ་ཁ་ཊཾ་ཐོད་པ་བསྣམས། །མདུན་དུ་
ཁ་རུ་གཏོར་མ་བཅས། །ཟབ་གོས་ལ་སོགས་སྤྱི་ལྟར་ལ། །འོད་ཟེར་འཁྲུགས་པའི་
དབུས་བཞུགས་པའི། །སྐུ་མཐོང་རང་སེམས་དཔག་མེད་ཀྱིས། །དགའ་སྤྲོ་ཕ་ཁྱིམ་
སླེབ་འདྲ་བའི། །ཕྱག་འཚལ་དྲུང་ཕྱིན་གུས་འདུད་པས། །ཕྱག་གཡས་གསེར་ཀྱི་
རྡོ་རྗེ་བཅས། །མགོ་ལ་བཞག་གམ་སྙམ་པ་ཤར། །དེ་ཚེ་མཚོ་རྒྱལ་ཡིན་སྙམ་པའི། །
མཁའ་འགྲོའི་གཏོར་དབང་ཅིག་ཀྱང་བསྐུར། །ཐོད་པ་བདུད་རྩིའི་ཆང་ལྟ་བུས། །
ཟང་པའང་བྱིན་པ་འཐུང་བ་ནས། །མྱོས་ཚུལ་མཁའ་འགྲོ་མང་པོ་དང་། །ལྷན་
གཅིག་པར་བྱེད་གླུ་ལེན་དང་། །མཁའ་འགྲོ་བདུད་རྩིའི་དངོས་གྲུབ་ཅེས། །མི་
འི་གཟུགས་ཅན་ཞིག་གིས་ཀྱང་། །རིག་སྔགས་འཕུར་འགྲོ་བལྟ་བྱེད་ཅེས། །
སླབ་ནས་འདི་ཉིད་མ་བརྗེད་པར། །བསྒྲུབས་དང་མི་ཡུལ་གནས་བཞིན་དུ། །
རིང་བོའི་ཞིང་གནས་མཐོང་ངེས་ཟེར། །དེ་རྗེས་མཁའ་འགྲོས་དབང་སྐུར་ནས། །
；་ཚོགས་བརྡའ་ལུང་མང་པོ་རྣམས། །ངེས་དང་ངེས་མིན་ཅི་རིགས་པར། །སྔར་
མཁའ་འགྲོས་ཁྲིད་ནས་ཀྱང་། །རང་ཡུལ་སླེབས་སྙམ་ངང་ནས་སངས། །རྨི་
མ་སྒྱུ་མར་རྟག་འཛིན་མེད། །མེད་ཀྱང་རྩ་གསུམ་ཐུགས་རྗེའི་འོད། །འོད་སྣང་
ཞིན་ཤར་བརྗེད་འཕངས་ཕྱིར། །ཕྱི་རོལ་ཡིག་གཟུགས་གསང་བསྡུས་བཀོད། །
ཀོད་ལ་ནོངས་ཚོགས་མཁའ་འགྲོ་ལ། །ལ་འུར་བཤགས་སོགས་མཆོག་ཐུན་སྩོལ།
མཱ་ཡ་གུ་བྱ། མངྒ་ལཾ། ཏིཥྚ་སྟོམ། ཞེས་གསུངས་པ། དེ་སྐབས་འཕུར་ནས་
ངས་མདོག་དཔལ་རིར་འགྲོ་སྙམ་ཚེ། གློ་བུར་དུ་མཁའ་འགྲོ་རདྨ་སིདྡྷི་བྱ་བ་སྐུ་
དོག་དཀར་མོ་མཛེས་ཤིང་འཛུམ་པའི་མདངས་དང་ལྡན་པ་ཞིག་བྱུང་ནས་འདོ་
335



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལིའི་སྟེང་དུ་བཏེགས་ནས། ལིངྐའི་ཡུལ་དབུས་ཀྱི་དཔལ་རིར་ཕེབས་ཚེ་ལམ་
རྣམས་གཡང་ཟབ་ཅིང་མཐའ་སྐོར་ལུང་བ་ཆུ་ཀླུང་དང་བཅས་པ། ཐང་དམར་
ཤང་རེ་སྐྱོ་སྙམ་པའི་རྒྱང་དུ་བལྟས་པས་གྲོང་ཁྱེར་མང་པོ་གཟིགས། དཔལ་གྱི་
རིའི་རྩེར་ཕྱིན་ཚེ་གཞལ་མེད་ཁང་མཛེས་ཤིང་བལྟ་ན་སྡུག་པ་རིམ་པ་གསུམ་དང་་་
ལྡན་པ་རྒྱ་ཁྱོན་ཤིན་ཏུ་ཆེ་ཞིང༌། རིན་པོ་ཆེའི་རང་བཞིན་ལས་གྲུབ་པ། རྒྱ་ཕུབ་
ཏོག་དང་བཅས་པ། འཕན་གདུགས་རྒྱལ་མཚན་བླ་རེས་ཡོལ་བ་མེ་ཏོག་སྒྲ་སྙན་
སོགས་ངོ་མཚར་ཀུན་ཏུ་བཟང་པོའི་མཆོད་སྤྲིན་འཁྲིགས་པ་ལ་དེའི་ནང་དུ་་་་་
གཟིགས་ཚེ་དཔའ་བོ་མཁའ་འགྲོ་རྒྱན་ཆ་ལུགས་སྣ་ཚོགས་པ་ཁྲོམ་ཚོགས་སུ་་ཡས་
བཞུགས་པའི་དབུས་སུ་རིན་པོ་ཆེའི་སེང་ཁྲི་སྣ་ཚོགས་པདྨ་ཉི་ཟླའི་སྟེང་དུ། ཚེ་
དཔག་མེད་ཅིག་བཞུགས་སྙམ་པ་ལས་སྐད་ཅིག་གིས་གནས་འགྱུར་ནས་འཇའ་
ཚོན་འོད་ལྔའི་ཀློང་ན་སློབ་དཔོན་པདྨ་འབྱུང་གནས་བཟོད་པར་དཀའ་བའི་གཟི་
བརྗིད་ཅན་སྐུ་མདོག་དཀར་ལ་དམར་བའི་མདངས་དང་ལྡན་པ་ཁྲོ་འཛུམ་ཆགས་
པའི་ཉམས་ཅན་སྨྲ་ར་ཅུང་ཟད་འཁྱུད་པ། དབུ་ལ་པཎ་ཞུ་སྒོད་སྒྲོ་མེ་ལོང་དར་
སྣའི་རྡོ་རྗེ་ཏོག་གིས་མཚན་པ། སྐུ་ལ་གསང་གོས་སྣམ་སྦྱར་བེར་གསོལ་བ། ཕྱུག་
གཡས་རྡོ་རྗེ་ཀཱ་པ་ལ་གསེར་མདོག་བདུད་རྩིའི་གང་བ་བསྣམས་པ། གྲུ་མོ་གཡོན་
ན་ཁ་ཊཾ་ཀས་བརྒྱན་པ། མདུན་ན་དབང་གི་གཏོར་མ་དང༌། ཌ་མ་རུ་དང་བཅས་
པ་འདུག སྐུ་མཐོང་བ་དང་ཕ་ཁྱིམ་དུ་བུ་སླེབས་པ་དང་འདྲ་བའི་ཐུགས་དགའ་
སྤྲོ་དཔག་ཏུ་མེད་པ་སྐྱེས་ཏེ་གུས་པས་ཕྱག་འཚལ་ནས་མདུན་ནས་ཕྱིན་ཏེ་བྱིན་་་་
རླབས་ཞུས་པས། ཕྱག་གཡས་གསེར་གྱི་རྡོ་རྗེ་དང་བཅས་པ་ཁོང་གི་དབུ་ལ་
བཞག་པའི་ཉམས་ཤར། དེའི་ཚེ་མཁའ་འགྲོ་ཡེ་ཤེས་མཚོ་རྒྱལ་གྱི་གཏོར་མའི་
དབང་བསྐུར་ཀ་པཱ་ལའི་ནང་དུ་གསེར་མདོག་ལྟ་བུའི་བདུད་རྩི་ཁོང་ལ་བླུད་པས་་
ཞལ་དུ་མྱང་ཚེ་བཟི་བ་ལྟ་བུའི་ཐུགས་བདེ་གསལ་མི་རྟོག་པའི་ཉམས་ཀྱི་ཐུགས་སྤྲོ་
336



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
བའི་ངང་ལས། མཁའ་འགྲོ་མ་དང་ལྷན་གཅིག་གླུ་བླངས་གར་མཛད། དེ་དུས་
མཁའ་འགྲོ་མ་བདུད་རྩིའི་དངོས་གྲུབ་ཅེས་བྱ་བ་མི་མོའི་གཟུགས་ཅན་ཞིག་གི་་་་་
རིགས་སྔགས་འཕུར་འགྲོ་བ་ལྟར་བྱེད་ཅེས་བྱ་བའི་སྔགས་ཤིག་བསླབ་ནས་འདི་་་་
ཉིད་མ་བརྗེད་པར་སྒྲུབས་དང༌། མི་ཡུལ་གནས་བཞིན་དུ་རིང་བོའི་ཞིང་ཁམས་
མང་པོ་མཐོང་བར་ངེས་གསུངས། མཁའ་འགྲོས་དབང་བསྐུར་ནས་བརྡ་ལུང་
མོད་པོ་གནང་། དེ་ནས་སྔར་ཀྱི་མཁའ་འགྲོ་ཁྲིད་ནས་རང་ཡུལ་དུ་སླེབས་སྙམ་
པའི་ངང་ནས་རྨི་ལམ་འོད་གསལ་སད། སྐབས་ཤིག་སྟོང་གསུམ་ཁྱབ་པའི་མཚོ་
དཀྱིལ་ལྷུན་པོའི་དབུས་སུ། དཔལ་འཁོར་ལོ་བདེ་མཆོག་གི་དཀྱིལ་འཁོར་ཞལ་
གཟིགས་པས། ཤར་སྒོ་ནས་རབ་གཏུམ་མ་ཡིས་ཕྱག་གིས་ཁྲིད་དུ་བསྐོར་ཕྱག་
བྱས་ཁྲག་འཐུང་དགྱེས་པའི་ཞལ་མཐོང༌། དེའི་ཚེ་འཁོར་ལོ་བདེ་མཆོག་ཡབ་
ཡུམ་ཀྱི་སྦྱོར་མཚམས་ནས་བྱང་སེམས་དཀར་དམར་གྱི་བདུད་རྩིས་ངག་ལ་གསང་
བའི་དབང་བསྐུར། སྐུ་གསུང་ཐུགས་ཀྱི་བདེ་ཆེན་སྒྱུ་མའི་བརྟས་ཚུལ་གྱིས་བྱིན་
རླབས་གསལ་སྣང་གི་སྒོ་ནས་དཀྱིལ་འཁོར་གྱི་དབུས་དེར་བདེ་བ་ཆེན་པོའི་ཏིང་་་་
ངེ་འཛིན་ལ་སྙོམས་པར་ཞུགས་པས་སྔོན་གྱི་སྐྱེས་པ་སོགས་དུས་གསུམ་འགྱུར་་་་་
རྟོགས་པའི་ཉམས་དང་བརྟུལ་ཞུགས་ཤར་ཞིང་དབང་བསྐུར་གྱི་མཆོག་ཐོབ།
ཡང་སྐབས་ཤིག ཡིད་འཕྲོག་སྐྱེད་མོའི་ཚལ་ཡངས་པའི་དབུས་སུ་སེང་ཁྲིའི་སྟེང་
དུ་དབྱངས་ཅན་ལྷ་མོའི་ཞལ་མཐོང་གསུང་ཐོས་ཤིང་། ཁོང་གི་ཐུགས་ཀར་
དབྱངས་ཅན་མ་དམར་མོས་སྤྲོ་བསྡུས་བདེ་ཆེན་གྱི་དངོས་གྲུབ་སྩོལ། སྤྱན་རས་
གཟིགས། ཚེ་དཔག་མེད། དམག་ཟོར་མ་བྲམ་ཟེའི་གཟུགས་རྣམས་ལྷན་གཅིག་
བྱོན་ནས་ཁོང་གི་ཐུགས་ཀར་ཐིམ་པའི་ཉམས་གསལ་བར་ཤར་ཚེ་བགེགས་ལས་་་་
རྒྱལ་བར་གྱུར། ལས་གཤིན་གྱི་ཐོད་དབྱུག་ལག་ཏུ་གཏད་ནས། ཞགས་པས་
ཕྱོགས་བཅུའི་བགེགས་རྣམས་འགུགས་པའི་ལས་མཛད། བཀའ་གཉན་ཅིང་
337



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཕྲིན་ལས་བསྒྲུབ་པའི་ཞལ་བཞེས་ཡང་ཡང་གསལ་བར་ཤར། སྐབས་ཤིག་
མགོན་པོ་གུར་གྱི་ཕྱག་གི་གཎྜི་སྒྲ་དབྱངས་དང་། དཔལ་མགོན་བུམ་པའི་ཆང་གི་
དབང་བསྐུར་ནས་བརྟུལ་ཞུགས་རྣལ་འབྱོར་སྤྱོད་པའི་འཕྲིན་ལས་བཞི་འགྲུབ་་་ཡ་
པར་འགྱུར་བའི་ལུང་བསྟན་གསལ་བར་ཐོབ། དཔག་བསམས་ཤིང་གི་རྩེ་མོར་
འཇའ་ཚོན་སྣ་ལྔའི་ཀློང་དཀྱིལ་ན། རྒྱལ་བ་བྱམས་པ་མགོན་པོ་བཞུགས་པའི་
ཕྱག་ཁོང་གིས་མགོ་ལ་བཞག་ཞབས་ལ་གཏུགས་པའི་སྨོན་ལམ་བཏབ་ཚེ། དགྱེས་
པའི་གསུང་གི་དབུགས་འབྱིན་གཟིགས་བསྟོད་པ་ཐོབ། སྐབས་ཤིག་ཤེལ་གྱི་
མཆོད་རྟེན་དང་དུང་གི་མཁར་བའི་རྩེར་ཐུགས་རྗེ་ཆེན་པོས་ཡང་ཡང་ཞལ་་་་་
གཟིགས་ཤིང་། རྒྱལ་བ་རྒྱ་མཚོ་དགྱེས་པའི་བཀའ་ལུང་གིས་ཡང་ཡང་དབུགས་
འབྱིན་པར་མཛད། རྡོ་རྗེ་རྣལ་འབྱོར་དུང་རལ་ཅན་དང་དབྱངས་ཅན་མ། །
གསང་བ་ཡེ་ཤེས་བྲ་མོ་ཧ་སོགས། དམ་ཚིག་མཁའ་འགྲོ་དྲུག་ཅུའི་ལྷ་ཚོགས་ཡང་
ཡང་ཞལ་གསལ་བར་བསྟན། དགའ་ལྡན་གྱི་གནས་དང་སྒྱུར་བཀོད་པ་ལར།
འཇམ་དཔལ་སྙིང་བོ་ཆོས་ཀྱི་སེངྒེའི་གསེར་སྦྱངས་བཙོ་མས་མདོག་ལྟར་ཞལ་་་་་་
འཛུམ་སྣང་བ་ཡང་དང་ཡང་དུ་གཟིགས་ཤིང་ཉམས་རྒྱས་པར་མཛད། འཇམ་
དཔལ་སྙིང་བོའི་དྲུང་ནས་འབྲོམ་སྟོན་པ་བཞུགས་པའི་ཤེལ་གྱི་མཁར་བའི་སྦུབས་
སུ་ཞིང་ཁམས་རབ་འབྱམས་ན་རྒྱལ་བ་སྲས་བཅས་ཀྱིས་གང་བའི་གཟིགས་མ་་་་
རྗེས་སུ་བསྟན་ཏེ། བྱིན་རླབས་གནང་། དགུང་ལོ་སོ་གསུམ་ཤིང་བྱི(སྤྱི་
ལོ ༡༧༤༤)ལོན་ཚེ། བྱང་ཕྱོགས་གནས་ཆེན་དུ་ཕེབས་སྐབས་སུ་ནམ་མཁའི་
ཁམས་གང་བའི་ལྷག་པའི་ལྷ་ཡིད་བཞིན་འཁོར་ལོ་ལ་བསྲུང་མས་བསྐོར་བའི་་་་་
ཞལ་ལེགས་པར་བསྟན་ནས་བྱིན་གྱིས་བརླབས། རིག་འཛིན་རྣམས་དང་དབྱེར་
མེད་སྐྱབས་ཀྱི་ལྷར། །ཕྱག་འཚལ་རྣམ་མཁྱེན་བར་དུ་སྤྱི་བོར་བཞུགས། །དོན་
གྲུབ་ཞེས་པའི་ས་ལུགས་གསུམ་གཉིས་ཟླའི། །ཚེས་གྲངས་མ་ངེས་སྐབས་སུ་རིམ་
338



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
ཆར་གྱི། །བྲོ་ཚེ་མིག་ལམ་འོད་དམར་ཀློང་དཀྱིལ་ནས། །རྣམ་བཅུའི་དབང་ལྡན་
གསེར་སྦྱངས་མདོག་མཛེས་གཅིག །ཤར་བ་རིམ་གྱིས་འོད་དུ་ཞུ་བ་ལས། །དུས་
ཀྱི་འཁོར་ལོ་དཔའ་གཅིག་ཡུམ་བཅས་པས། །ལྡེམ་ཀར་བསྒྱུར་ཞིང་བྱིན་རླབས་
ཉམས་སྣང་ཤར། །འོན་ཀྱང་བརྗེད་ཐོར་མ་འཁོད་ཆེར་མ་ངེས། །བཞི་གཉིས་
ཙནྡའི་ལག་པའི་ཚེས་ལ་ནི། །རྒྱ་ཕིབས་གསར་བཞེངས་བྱེད་ཚེ་རྨང་བཏིང་ཚེ། །
གནྡྷོ་ལ་ཡིས་ན་གའི་གནས་ཀྱི་ཁྲོད། །གཏེར་བཟང་ཞལ་བས་གཡོག་པ་ཁ་ཕྱེ་བས། །
གོ་འཕང་གསུམ་ཀྱིས་བྱིན་རླབས་ཐབ་ཁུང་ནང་། །བྱིན་རླབས་ཞུགས་རྣམས་
སྔོན་ལུང་དྲི་མེད་པར། །དེས་འགྱུར་སྔོན་གྱི་ཐབ་ནང་མེ་རྣམས་ཀུན། །རང་གི་
ཐབ་ནང་བཞག་ནས་སྨོན་ལམ་དང་། །བྱིན་རླབས་རྟེན་འབྲེལ་བྱེད་པའི་ཉམས་
དང་ནི། །ལྕགས་སྣོད་བདུད་རྩི་འོ་ཐིགས་ཀྱིས་གང་བར། །རང་དང་ལྷག་མ་
གྲོགས་འཐུང་གྱིས་རོལ་པས། །དགའ་བདེ་ཕུན་ཚོགས་ཉམས་དང་ལྡན་པ་དང༌། །
སླར་ཡང་སྐམ་ལེགས་མཛེས་པའི་ནང་ན་ནི། །རྒྱལ་དབང་ལྔ་བའི་གསུང་ཡིག་
ཡིན་ཞེས་པའི། །དར་དཀར་དྲི་མེད་ངོས་ལ་རྣམ་བཅུ་ཡིས། །གཟུགས་ཀྱིས་
བཀོད་པའི་བསླབས་དོན་མང་འདུག་པ། །བླང་དོར་ཕྲ་ཞིབ་གོང་འོག་རྗེ་འཁོར་
ཀུན། །སྔོན་ལུང་ཇི་བཞིན་མ་ནོར་གལ་ཆེ་དང༌། །ཉེ་ཆེར་དགོས་པའི་དོན་སོགས་
འགའ་འདུག་པས། །ཚིག་མ་ངེས་ཀྱང་དོན་ལ་དེ་བཞིན་སྣང་། །བུ་གའི་ཙནྡྲའི་
འཁྲིགས་འདོད་ཚེས་ལ་ནི། །མཁའ་ལ་ལྷའི་བུ་དང་བུ་མོའི་ཚོགས། །རྒྱལ་མཚན་
འཕན་སོགས་མཆོད་པའི་ཚོགས་ཐོགས་ནས། །རྒྱལ་དབང་མཆོག་ཅེས་འཁོར་
སྒྱུར་ཆ་ལུགས་ཅན། །དུང་དང་འཁོར་ལོ་ཐོགས་ཤིང་ཁྲིར་གནས་པ། །བྱོན་པ་
རིམ་གྱིས་ཚེ་དཔག་མེད་མགོན་སྐུ། །གྱུར་པ་མི་ཚང་ཉིས་འགྱུར་གཟི་བརྗིད་ཅན། །
ཕྱག་གཉིས་མཉམ་བཞག་རྡོ་རྗེ་དཀྱིལ་ཀྲུང་བཞུགས། །འོད་དཔུང་ཀློང་ནས་
འཛུམ་བཅས་རབ་གསལ་ནས། །གསེར་བུམ་བདུད་རྩིས་གང་བས་དབང་བསྐུར་
339



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ནས། །ཚེ་ཆུ་བཏུང་བར་རྩལ་གཞན་བཏུང་བ་ན། །ལྷག་མ་ཅུང་ཙམ་གྲོགས་
གཅིག་ལ་བྱིན་པའི། །ངང་ནས་གཟུང་རིང་ངང་བཅས་རང་ཉིད་ཀྱིས། །བགྲང་
བཞིན་སད་པས་ཚེ་དཔག་མེད་མགོན་དང་། །རང་ཉིད་གཉིས་མེད་སྣང་གསལ་
ཅུང་ཟད་ཤར། །དགའ་བདེ་ཕུན་ཚོགས་ཉམས་སྣང་གསལ་བར་གྱུར། །ལག་མིག་
ཚེས་ལ་སྔས་ཉལ་སྐབས། །ཉམས་དང་རྨི་ལམ་མ་ངེས་པར། །བཅོམ་ལྡན་ཚེ་
དཔག་མེད་མགོན་ལ། །གོས་དཀར་ཡུམ་གྱིས་འཁྲུལ་སྦྱོར་བ། །ཤར་མ་ཐག་ཏུ་
རིམ་པ་བཞིན། །ཚེ་དཔག་མེད་མགོན་སྔོ་སེར་ལྡང་། །དཀར་རྣམས་རང་འདྲའི་
ཡུམ་སྦྱོར་བ། །རིམ་པར་རང་ལ་དབང་བསྐུར་བས། །ཉམས་སྣང་ཅུང་ཟད་
རེའང་ཤར། །སྨྱོན་པ་བདག་འདྲས་མ་ནུས་ཀྱང༌། །ཚེ་རབས་སྔོན་ནས་ལྷ་དང་རྗེ་
འབྲེལ་བས། །ཚེ་འདིར་དང་གུས་རྣམ་དཀར་བརྩོན་ཤུགས་ཀྱིས། །ཀུན་རྟོག་
འདབ་བརྒྱའི་ཚལ་ལ་ཐུགས་རྗེའི་ཟེར། །འགོག་མེད་ཤར་བས་སྤྲོ་དགའི་བྲོ་གར་
འཁྲབ། །ད་རུང་རྣམ་མཁྱེན་མཆོག་ལ་རེག་ཏེ་སྲིད། །རྒྱལ་བའི་འཕྲིན་ལས་སྒྲུབ་
པར་དམ་པས་བཞིན། །རྩ་གསུམ་རྣམས་དང་དབྱེར་མེད་གསོལ་འདེབས་ཀྱི། །
ཐུགས་རྗེས་དོར་མིན་འཕྲལ་ཡུན་ཀུན་དུ་སྐྱོངས། །ཏཥཱ་ས་མ་ཡ་བཛྲ། མངྒལཾ། །
སྐབས་ཤིག་སྨན་རྒྱལ་གཙོ་བོར་དང་། །དྲང་སྲོང་རྒན་པོས་ལུང་སྩལ་འདྲ། །
མཐོང་ཀྱང་མྱུར་ཐོར་མ་དཀོད་པས། །སྟོར་ནས་གང་ཡིན་ཆེར་མ་ངེས། །ལྗོན་
པའི་དབྱར་རྔ་ཕྱོགས་མིག་ཟླའི། །ཀླུ་ཕྱོགས་ཚེས་ཀྱི་གཡོན་འདུའི་ཚེ། །མི་ཕམ་
མགོན་པོ་འཁོར་སྒྱུར་ཚུར། །དགའ་ལྡན་འདྲ་བར་བཞུགས་པ་དང༌། །དེ་ཚེ་བུ་མོ་
གཅིག་གིས་ཀྱང་། །མེ་ཏོག་བྱིན་ནས་འདི་སྐད་ལོ། །དམེ་དམ་བཙོག་གྲིབ་སུམ་
གཉིས་དག །འོན་ཀྱང་ད་དུང་ཆ་ཡོད་པས། །རྣམ་འཇོམས་ལས་སྒྲུབ་རྣམ་པར་
སྦྱོངས། །སྦུབ་འཐུམ་འགྲོ་རྐུང་ལམ་གསལ་ནས། །ཁམས་འཇུག་འབྲལ་ཐབས་
དགའ་བས་འབོད། །ཟེར་ཐོས་བྱིས་མགོན་འཛུམ་པའི་ཕྱག །སྲིན་ལག་སྤྱི་བོར་
340



，
ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
རིག་སྙམ་བྱུང་། །གཞན་གྱི་བརྗེད་ནས་ཞིབ་མ་ངེས། །དེ་རྗེས་འདོད་ཁམས་པར་
མ་འདྲར། །ཇོ་བོ་རྗེ་སོགས་བརྒྱུད་རིམ་འགས། །འབྲོམ་རྗེ་གསལ་ཞིང་གཞན་མ་
ངེས། །འབྲོམ་ཕྱག་སྤྱིར་བཞག་ལུང་འགའ་སྩལ། རྗེ་ཉིད་ནམ་མཁའ་འཇའ་
དབུས་སྣང་། །དགེ་ལེགས་དཔལ་པ་སྟག་ལ་ཞོན། །ཉམས་པ་གཅིག་ཀྱང་མ་
རྟོགས་པ། །འབྲེལ་ཆད་དག་ཞིང་སྐྱེལ་སྙམ་ཤར། །གྲོགས་ཚུལ་ཤེས་རབ་ལྷ་མོ་
ཞིག །དགའ་མགུར་གསུང་གི་དབུགས་ཕྱུང་ཚེ། །སྐུ་ཡི་བྱིན་རླབས་ཅུང་ཙམ་ཤར།
ཕྱོགས་ལྔའི་སྐབས་སུ་དགྲ་སྡེ་འགས། །མཐོ་འཚམ་བར་ཆད་མ་གོས་པར། །ཁོ་
རང་རང་ཡུལ་བསྐྱེད་རྣམས་དང་། །བསྲུངས་སམ་འཇིགས་རུང་གཅིག་གིས་
ཀྱང་། །ལོ་རེར་ཉམས་པ་སྒྲོལ་བ་དང༌། །ལུང་བཞིན་སྤངས་བླང་མ་ནོར་གསུངས།
ཐུགས་རྗེ་ཆེན་པོ་ཁྱེའུ་གཟུགས། །མཛེས་ལྡན་གཅིག་གིས་ལུང་གནང་ནས། །དེང་
ནས་འགྲོ་བ་སྒྲོལ་བ་ལ། །ཡེ་ཤེས་གསལ་སྟོང་ཐུགས་ཉིད་དང་། །སེམས་ཉིད་རོ་
གཅིག་མ་འཚེར་གསུངས། །འོན་ཀྱང་གྲིབ་ཀྱིས་གང་མཐོང་ཀུན། །ཐོག་མར་
གསལ་ཀྱང་ཆུ་ཚོད་ཙམ། །སྒྲིབ་པས་བསྒྲིབ་ནས་ཕལ་ཆེར་བརྗེད། །གང་གསལ་
ཐོར་བཀོད་བསྙེལ་མེད་སྨོན། །འཁྲིག་ཟླའི་ཚེས་ལ་སྔོ་བསང་དབུས། །སྤྲིན་ནག་
ཤར་ནུབ་རྐྱང་གློག་འཇུག །དབུས་ན་རྡོ་རྗེ་ནག་པོ་ནི། །དཔའ་བོ་ཁྲོས་པའི་ཆ་
ལུགས་ཅན། །འཁོར་མང་བཅས་པའི་ཞལ་ན་རེ། །སྔོན་གྱི་ལས་སྒྲིབ་ཕྲ་ཞིང་ཟབ།།
སྒྲིབ་པ་སྦྱངས་ན་ནང་ནས་སྦྱོངས། །ཚེ་སྟོད་གསལ་ཆ་དུང་གི་མདོག །བར་དུ་
དམ་གྲིབ་གཡས་རིས་བསྒྲིབས། །སྨད་ནས་གསལ་ཕྱིས་འོད་འཚེར་བས། །སྣང་
སྟོང་རླུང་གི་ཉམས་ལེན་གྱིས། །དགྲ་ལྟས་ན་བུན་ཡལ་ལ་ཉེ། །དེ་བར་སྒྲིབས་ཤིང་
རང་ཚུགས་ཟུངས། །ཧ་ཧ་གསུངས་པའི་ཉམས་སྣང་དང་། །སྤྲིན་དྭངས་ལྷ་ཡལ་
ཉི་ཤར་བས། །སྟོད་གསུམ་འོད་དཀར་རང་བཞིན་ལ། །གསལ་སྒྲིབ་མེད་པས་ཧ་
རེ་མཐོང་། །ནུབ་ངེས་ཟངས་རིངས་རྩེ་མོ་ནས། །གྲུབ་པའི་འོད་བཀྱེ་ཆོས་འཆད་
341



སྒྲ
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཐོང་། །གློ་བུར་སྤྲིན་དཀར་འཐིབ་ནས་ཡལ། །དེ་སྐབས་མགོ་དགུ་བ་ན་རེ། །
སྤང་སེར་པོའི་ཤ་རྐྱང་ལིང་འདེབ་ལ། །ནགས་སྨུག་པོའི་རེས་བཀྲ་མངག་ན་
བཟང༌། །ཤེལ་རང་མདངས་ཀྱི་དྲིལ་བུ་རང་སྐད་འཁྲོལ། །དཔལ་བསྲུངས་མར་
བསྐང་བཤགས་བརྔན་ན་བཟང་། །སྟོན་མིག་ཚེས་ནུབ་ཁང་བརྩེགས་ཆེན་པོའི་
དབུས། །གནས་ཚེ་ནུབ་ཕྱོགས་འཚེ་བས་ཚུལ་བསྟན་པས། །སྒྱུ་མ་ལྟ་བུའི་ངོས་
འཕྲུལ་བསྟན་པ་ཡལ། །དེ་ཚེ་ཊ་ཀི་རུས་རྒྱན་ཅན་ཞིག་དང་། །མི་ནག་སྟག་ཤི་
ཅན་གཉིས་འདི་སྐད་ལོ། །འབྲོང་བྲེ་སེར་སྟོབས་ཆེན་ནག་པོ་དང་། །གཡག་རུ་
རུམ་སླར་ལྡོག་བྱོལ་ན་བཟང་། །སྟོད་གློག་ཕྲེང་འཁྲུགས་པའི་ཚ་ངར་ངེས། །སྨད་
དུག་སྦྲུལ་མེ་ལྕེ་སྦར་ཉིན་འདའ། །དེ་འབར་ན་སྤང་ནག་ཁ་ཡན་འཚིགས། །རང་
འཇམ་དབྱངས་དབྱངས་ཅན་ལྷ་གཉིས་བསྙེན། །སྤང་བྲ་ཚེར་གྱི་མགོ་དེ་ཐོ་བས་
བརྡུང་། །ཆུ་སྣ་འཁྲུག་གི་སྟེང་ན་དར་ཟམ་མཛེས། །ཕྱོགས་པད་ཚལ་མེ་ཏོག་བོང་
བས་ལེན། །འབྲུག་སེར་ཚད་ཀྱི་ཕུར་བ་ཀུན་ཏུ་ཐོབ། །ཡིད་སྒེག་མོའི་ལྟད་མོ་མེ་
ལོང་ལྟོས། །ལྷ་གུར་ཞལ་འབྲལ་མེད་ལུས་ལ་བསྟེན། །རི་ཀུན་འདུས་ཀྱི་རྩེ་ལ་དར་
ཆེན་འཛུགས། །ཕྱོགས་རི་ཀླུང་ཀུན་བདེ་ལེགས་ཀྱིས་ཁྱོ་སྙམ། །ཊ་ཀི་ར་ར་ཛ་སུ་
རེ་སུ་ལ་ཕོ། །སྔ་ཀར་མ་ཧ་ར་བཛྲ་ཡི། །ཞེས་ཟེར་བདུད་རྩི་བླུད་འཐུང་རྐྱེན་གྱིས་
ཀྱང་། རང་ལུས་གྲོལ་ཚགས་ལྟར་སོང་མེ་འབར་བས། ལུས་ཚིགས་སླར་ལུས་
གསལ་དང་ཤེལ་འདྲའི་དབུས། འཁོར་ལོ་ལྔ་པོ་ལྟར་གསལ་སོ་སོར་མཐོང་།
འཁོར་འདས་རང་སེམས་ཡིན་སྙམ་འཕུར་བཞིན་སོང་། ཡང་ཅིག་སྐབས་སུ།
སྨན་བླའི་སྣང་བ་འགའ་ཤར་ཀྱང་གསལ་ཆ་མ་བྱུང་བཞིན་མ་ངེས། ཨཱི་ཐཱི། ཡང་
འབྲུག་ལོའི་གཉིས་གཅིག་ཚེས་ཀྱི་ནུབ། །མཁའ་ལ་སྤྲིན་དབུས་ལང་བརྩེགས་ཆེན་
པོའི་དབུས། །ལྷ་མང་འདུག་ཀྱང་མ་ངེས་ཟུར་ཞིག་ན། །མི་ནག་སྟག་ཤམས་ཅན་
ཞིག་འདི་སྐད་ལོ། །ཡོངས་གསེར་སྦྲུལ་མགོ་བའི་རྟ་ཆེན་དེ། །ཁོང་མདའ་མདུང་
342



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
ཅན་གྱི་རྒྱུ་ལམ་ཡིན། །ཕྱི་བྲག་རྫོང་དམར་ནག་མ་ཞིག་ན། །དགྲ་ཐང་ལ་རྟ་ཞུག་
ཅི་ཞིག་ནོད། །མ་ཏཱ་རེར་བསྐུལ་བའི་དམ་བུ་རས། །ཁོ་ཅོམ་ཆུང་རི་དྭགས་ཀླད་
པ་འཁོར། །ཡུམ་པ་ར་མི་ཏའི་ཕྱག་བཏབ་ནས། །ཕྱོགས་བྱི་བས་ཚུགས་པ་ག་ལ་
སྲིད། །དེ་འོན་ཀྱང་རྫོང་ལུགས་ཐབས་མཁས་དགོས། །བདུད་ཁྲག་གི་ཞྭ་ཅན་
གར་མཁས་ཀྱང་། །ཤར་རྒོད་པོས་གཤོག་རྩེ་བཅུམ་དོག་ཡོད། །གར་སྣ་བསྒྱུར་
ཐང་ལ་རྟོག་འདྲེ་ན། །མདུན་གཡང་ས་མཐོང་ངོ་ཡི་རེ་མུག །ཤུགས་ཕུང་ཆེས་
སྲོག་ཆད་མ་ཚོར་བར། །དགོས་དོ་གལ་ཆེ་དུས་བྱ་ཐབས་མེད། །དེར་ལྷ་རྣམས་ཆེ་
བས་བཞད་ངག་དང༌། །ཁོང་རེ་གཉིས་མི་ཡང་འཛུམ་ཆུགས་མཛེས་ཟེར་རོ། །
སྐབས་ཤིག་བརྗོད་པས་འདུག ཡང་སྐབས་ཤིག བྱ་མིག་སེར་འཛུམ་ན་རང་ལ་
གནོད། །ལྷ་ཐང་ལྷ་བགད་ན་བདེ་སྐྱིད་འབྱུང་། །ཟེར་རྒྱུ་ཡོད། ས་འབྲུག་སྟོབས་
མིག་སྐབས་ནས། ཁྲི་སྟེང་ཀ་ལ་རུ་བ་འཇིགས་རུང་འཁོར་ལོ་ཅན་སོགས། བརྒྱད་
བརྒྱད་འཁོར་གྱིས་བསྐོར་དང༌། །རང་ཉིད་ལྷ་ཞིག་འཁོར་ནས། །ནག་ཕྱོགས་
འཇོམས་པའི་ལས་བྱེད། །རང་ཡང་རྟགས་ཆོས་འདུག་གོ །དེ་ཚེ་ལྷོ་ནུབ་ཕྱོགས་
ན། །མདུང་ཐོགས་ཞུབ་ཅན་གཅིག་གི །གར་བཅས་སྣ་བསྒྱུར་འདི་སྐད། །སེམས་
སྒྱུ་མ་ཐུགས་རྗེ་ཆེན་པོ། །ལུས་ཤ་ཁྲག་ཕུང་བོ་ཡིན་པས། །ཕྱི་གྲིབ་གྱི་གསལ་ཆ་
མཐའ་དག །ལར་ཕྱོགས་ཙམ་མ་གཏོགས་མི་འདུག །ཤར་མ་མོ་གར་བྱེད་རི་ལ། །
ལས་བྱ་བྱེད་མ་མང་རབ་གནས། །དཔལ་མེ་ཏོག་དོན་བྱིན་གྱི་རློབས། །དེ་དགོས་
གལ་ཆེ་བས་ཡིད་འཇོག །ནག་སྨུག་པོ་བདུད་ཀྱི་ཆོ་འཕྲུལ། །སྟོབས་རང་ཟད་མ་
གྱུར་དེ་སྲིད། །རྒྱུད་མ་ཐུང་ཞོག་དང་འགྱུར་ཉི། །དེ་ཞུ་ན་དུག་ཉིད་སྨན་འགྱུར། །
ནང་གླ་བ་མཆེ་སྡེར་ཅན་ཞིག །རྒྱས་མ་བཟུང་འདྲོང་ལ་ལྟོས་དང༌། །མིག་ལྟ་ལས་
ནུས་མེད་མ་འཇིགས། །བྱ་རི་དྭགས་འཚོགས་པའི་དབུས་ན། །ཁྱོད་རྒོད་པོ་རང་
ཚུགས་ཟུངས་དང༌། །ལྷ་བསྲུང་མའི་རྩེ་སྒྲོ་རྒྱས་ཀྱི། །སྟེང་ནམ་འཕང་ཅིས་ཀྱང་
343



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
ཆོད་ངེས། །ཟེར་ནས་འཛུམ་ཞིང་མཁའ་ལ་ཡལ་སོང་། །དེ་སྐབས་རེས་འགའ་
འཚུབ་ཅིང་། །རེས་འགའ་རྨུགས་སོགས་སྤང་བ་མཐོང༌། །བརྒྱད་ཚེས་གནས་
ཆེན་སླེབ་ཚེ་ཡིད་སྐྱོ་བས། །འགྲོ་དྲུག་སྙིང་རྗེ་བསྐྱེད་པས་གློ་བུར་དུ། །རྣ་བ་དུ་
འདྲེའི་སྒྲ་ཡི་རྐྱེན་བྱས་ནས། །ཐ་མལ་སྣང་བ་འགག་ཚེ་གནམ་ས་ཀུན། །མཁའ་
འགྲོ་ལྷ་སྲིན་གྱིས་གང་འགའ་ཞིག་འཛུམ། །འགྲོ་འདུག་ལ་ཞིང་འགའ་ཞིག་ཁྲོ་
འཁྲུགས་རྒྱུག །རི་རྩེར་མཁའ་འགྲོ་དཀར་མོ་རུས་རྒྱན་ཅན། །ཁྲོས་འཛུམ་ཉམས་
ཅན་གྲི་ཐོད་ཁ་ཊཾ་འཛིན། །སྤྱན་གསུམ་རང་ལ་ཧུར་གཟིགས་འདི་སྐད་གསུངས། །
དཔལ་ཕྱག་ན་པདྨས་བྱིན་རླབས་ཤིང་། །མ་མཁའ་འགྲོས་བྱིན་གྱིས་བརླབས་
པའི་བུ། །ལོ་མང་པོར་མ་མཐོང་མ་བདག་གི །ཡིད་སྐྱོ་བའི་སྙིང་གཏམ་ཁྱོད་ལ་
བཤད། །དུས་དེང་སང་སྙིགས་མའི་མཐར་ཐུག་པས། །ཕྱི་གོ་ཆ་ནང་གིས་བྱང་
ཆུབ་སེམས། །རང་བྱོན་དང་བསྐྱེད་པའི་དུས་ཡིན་ནའང་། །མ་འགྲོ་བ་འདུལ་ལ་
ཐབས་མཁས་བསྐྱེད། །བདུད་ལོག་འདྲེན་འཇོམས་ལ་སྙིང་རྗེ་དགོས། །ལས་རྣམ་
དཀར་ཡང་ཡང་རྒྱས་འདེབས་ཀྱིས། །སེམས་ལྷ་འདྲེ་མ་ལུས་སྟོང་བར་ལྟོས། །
ནང་ཐིག་ལེ་རླུང་ཀུན་དབྱིངས་སུ་བསྲེ། །རང་ཉམས་ཆེན་བགྱི་ན་དེ་ལྟར་གྱིས། །
བར་དུས་བཞིར་འཚུབ་འགྱུར་ཅི་ཡང་སྟོན། །འོག་སྦལ་ཚང་ནས་སྦྲུལ་ཕྲུག་ལ། །
དེས་ཧ་ཅང་འཚེ་བའི་དུས་མེད་ཀྱང༌། །ནུབ་ཤིང་སྐམ་ཁ་ལ་འབྲས་སྨིན་པས། །
སྐུར་ཁ་མི་བཟོད་ཀྱི་དུས་ཤིག་ཡོང་། །མཆོ་སྔོན་ནག་དབུས་ཀྱི་ཡོར་མོ་རེ། །ནང་
འགྱུར་སྟབས་ཀྱི་ནས་གློག་དམར་འཁྱུག །གློག་ཚ་རྐྱེན་གྱི་གཟེ་མ་འཐོར་ཉེན་
གདའ། །སྟེང་དགའ་ལྡན་གྲུ་འཛིན་ལྷ་རྣམས་ཀྱང་། །ཕྱི་ཟན་གོས་རླུང་གིས་མ་
བསྐྱོད་ན། །མ་སེམས་ཅན་མགོན་དུ་ལྷག་པར་བཟང་། །རང་ལས་རྐྱེན་འཚེ་བ་ཀླུ་
ལས་བྱུང་། །དེ་སྐྱེས་པ་སྔོན་ནས་འགྲེས་ཤུགས་ཡིན། །ད་འོན་ཀྱང་ཀླུ་དང་དམ་
སྲེའི་སྟོབས། །མ་མཁའ་འགྲོས་བཟློག་ཀྱིས་དཔལ་བསྐྱེད་ཨང་། །ཞེས་གསུངས།
344



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
ཕྱག་གི་བྱིན་རླབས་གཉིས་སྣང་ནས། །ད་དུང་མཇལ་འདོད་ཡོད་ཀྱང་ཉམས་
སྣང་ཡལ། །དེ་རྗེས་བཅུ་ཚེས་ནུབ་ནས་འཚུབ་ཆ་དང་། །ཁང་བརྩེགས་དབུས་ན་
མ་སྲིང་མོ་དང་། །སྟེང་ཁང་འཕགས་པའི་གནས་བརྟན་བཅུ་དྲུག་དབུས། །རྗེ་
ཉིད་སྟག་ཞོན་གྲུབ་ཆེན་ཆས་བཞུགས་པར། །ཕྱག་འཚལ་མཆི་མ་བྱུང་ནས་
གསོལ་བཏབ་པས། །སྒྲ་གཅན་འཛིན་དང་པཱ་ཀུ་ལ་ཡིན་འདྲའི། །གནས་བརྟན་
གཞོན་ཉམས་གཉིས་ཀྱིས་བྱིན་རླབས་མཛད། །སྲས་ཀྱི་ཞལ་ནས་བརྩེ་བས་འདི་
སྐད་གསུངས། །ཞེས་གསུངས་པའི་དོན་ནི་ནུབ་ཅིག་ཅུང་ཟད་འཚུབ་ཆ་དང་
བཅས་ཐུགས་ཉམས་ལ་ཁང་བཟང་ཉིས་བརྩེགས་ཀྱི་འོག་གི་འོག་ཁང་དབུས་ན་་་་་
མ་དང་མཁའ་འགྲོ་མང་པོས་གང་འདུག་ སྟེང་ཁང་ན་འཕགས་པའི་གནས་
བརྟན་བཅུ་དྲུག་བཞུགས་པའི་རྗེ་བདག་ཉིད་ཆེན་པོ་གྲུབ་ཐོབ་ཀྱི་ཆ་ལུགས་ཅན་་་་
སྟག་ལ་ཞོན་པ་གསལ་བར་གཟིགས་པ་ལས། ཁོང་གི་དེ་རྣམས་ཀྱི་མདུན་དུ་ཕྱག་
འཚལ་མཆི་མ་ཕྱུང་ནས་གསོལ་བ་བཏབ་པ་ལས། གནས་བརྟན་ཆེན་པོ་སྒྲ་
གཅན་འཛིན་པཱ་ཀུ་ལ་ཡིན་སྙམ་པའི་གནས་བརྟན་གཞོན་པ་གཉིས་ཀྱིས་ཁོང་ལ་་་
བྱིན་རླབས་གནང་ནས་སྲས་སྒྲ་གཅན་འཛིན་གྱི་ཞལ་ནས་བརྩེ་བས་འདི་སྐད་་་་་
གསུངས། སྙིགས་དུས་བསྟན་པ་འཛིན་པ་ལ། །རྗེ་དང་ངེད་ཅག་གཉིས་སུ་མེད། །
རྩེ་གཅིག་གསོལ་ཐོབ་མཆོད་པ་གྱིས། །ཐུབ་དབང་ངེད་བཅས་པར་ཡང་བཞེངས།
བསྲུང་མས་སྐུ་བཅས་རྒྱུན་དུ་མཆོད། །ཁྱད་པར་དབང་གི་གནས་ལ་ནི། །གནས་
བརྟན་མཆོད་རིམ་ཚུགས་ན་དགེ །ཞེས་གསུངས་ཀུན་གྱིས་བྱིན་བརླབས་ཤིང་། །
རྣམ་འགྱུར་མང་པོར་བཅས་ཏེ་སད། །དེ་རྗེས་ཕྱོགས་སུ་འགྲོ་བའི་ཚེ། །རྒད་པོ་སྨྲ་
ར་ཅན་མཐོང་བས། །རྐྱེན་བྱས་མདུན་གྱི་ནམ་མཁའ་ལ། །དཔའ་བོ་བྲམ་ཟེ་
དཀར་པོ་ནི། །བརྗིད་ཉམས་གྲི་ཐོད་རུས་འཕྲེང་ཅན། །སྐད་ཅིག་ཤར་བའི་སྐྲ་
གསེབ་ན། །རྐང་གླིང་ངར་སྐད་ཚག་ཚག་འབྱུང་། །སྦྱིན་བདག་གནས་ཡུལ་བྱིན་
345



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རླབས་སྙམ། །གསལ་ཤར་རང་ལ་བསྟིམ་པ་ན། །ལྟེ་བར་འཛུམ་ཞིང་དགྱེས་ཐིམ་
ཀྱང༌། །གནས་ནི་སྙིང་ཀར་གནས་སྙམ་བྱུང༌། །དེ་རྗེ་དེ་ཡི་བྱིན་རླབས་ཀྱིས། །
ཡིད་ཤར་སྐུ་སྣང་མང་པོ་བྱུང༌། །འཇའ་སྤྲིན་དབུས་ན་སངས་རྒྱས་དང་། །བྱང་
སེམས་མང་དབུས་ཐུགས་རྗེ་ཆེ། །སྤྱན་རས་གཟིགས་དང་སྒྲོལ་དཀར་ལྗང་། །
རྣམ་གསུམ་གསལ་དང་གཞན་མ་ངེས། །ཡིད་ལ་དེ་དག་ལུང་བསྟན་ཚུལ། །རིམ་
པར་ཤར་བ་འདི་དག་བྱུང་། །ཞེས་གསུངས་པའི་དོན་ལ་ཁོང་གི་ཉམས་སྣང་ལ་
རྒད་པོ་སྨྲ་ར་ཅན་གཟིགས་པས་རྐྱེན་བྱས། མདུན་གྱི་ནམ་མཁའ་ལ་བྲམ་ཟེ་
གཟུགས་ཅན་དཀར་པོ་བརྗིད་པའི་ཉམས་ཅན་གྲི་གུག་དང་ཐོད་པ་འཛིན་པ་་་་༌་
རུས་པའི་རྒྱན་ཅན་གཅིག་གི་སྐད་ཅིག་ཉིད་ལ་ཤར་བའི་དབུ་སྐྲའི་གསེབ་ནས་མི་་
རྐང་གླིང་བུ་རང་སྐད་ཙག་ཙག་འབྱུང་བ་ལ་ཁོང་གི་ཐུགས་ལ་སྦྱིན་བདག་གི་་་་་
གནས་ཡུལ་རྣམས་བྱིན་གྱིས་བརླབས་པ་ཡིན་སྙམ་གསལ་བར་ཤར། དེ་ཚེ་སྐུ་དེ་
ཁོང་ལ་བསྟིམ་པས་དགྱེས་འཛུམ་འོད་ཟེར་གྱི་རྣམ་པར་ཞུ་སྟེ་ཁོང་གི་ལྟེ་བར་ཐིམ་
པ་ཡིན་ཀྱང་གནས་པ་ཐུགས་ཀར་གནས་པའི་ཉམས་ཤར། དེའི་བྱིན་རླབས་ཀྱིས་
སྐུའི་སྣང་བ་མང་པོ་བྱུང༌། འཇའ་སྤྲིན་དབུས་ན་སངས་རྒྱས་བྱང་སེམས་མང་
པོའི་དབུས་ན་ཐུགས་རྗེ་ཆེན་པོ་སྤྱན་རས་གཟིགས་དང༌། སྒྲོལ་མ་དཀར་ལྗང་
རྣམས་གསལ་ཞིང་། གཞན་རྣམས་ཆེར་མ་ངེས་ཀྱང་། དེ་དག་གི་ལུང་བསྟན་
ཚུལ་རིམ་པར་ཤར་གསུངས་པ་འདི་ལྟར། ལྷོ་མུན་གླིང་གི་སྒྲོན་མེ་ཚུགས་ཐུབ་
དེའི། །འོད་དར་ལྗང་གི་ཡོལ་བས་བསྒྲིབ་ན་བཟང་། །ནང་རིགས་པའི་མེ་ལོང་
གཡའ་ཕྱིས་ལ། །མ་ཏཱ་རེས་ལས་སྒྲུབ་མདུན་མ་ལེགས། །ཆོས་ཟབ་མོ་སྟོང་དང་
སྙིང་རྗེ་ཡིན། །དེ་ཟུང་འཇུག་མ་གཡེལ་ངང་དུ་འདུག །དུང་དཀར་པོའི་རྒྱང་
ཐག་དང་བསྲིངས་ལ། །དུང་དམར་པོའི་ཅོད་པན་འཛིན་མཁས་ན། །གེགས་
གདུག་པའི་ཆོ་འཕྲུལ་རང་སར་ཡལ། །ལྷ་ནོར་བདག་རྒྱལ་པོ་དུང་ཐོད་དེའི། །
346



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
ལས་སྒྲུབ་ནུས་རྩི་ཏོག་ཟླ་བར་ཚོས། །དཔལ་ཏན་དྲི་འཛིན་པའི་ཀ་ལ་པར། །ལྷ་
རྣམ་གསུམ་རྩལ་འགྲན་ལེགས་ལམ་བཞིན། །ཕག་ནག་པོ་ས་གཞི་རློག་པ་ནི། །
མཐར་གཏེར་ཁ་བརྡོལ་ཡོང་སྤྱོད་དོགས་གདའ། །མི་ཐེ་ཚོམ་ལོག་རྟོག་ཡོང་
བཅིང་ལམ། །ཡིད་སྒེག་མོའི་འཛུམ་བསྟན་གླེན་པ་ཡིན། །ཕྱོགས་འཐོར་རླུང་གི་
ཡ་ཆ་ཆེར་འཁྲུགས་ཀྱང་། །དཔའ་གནོད་ཀྱི་སྒྲོ་གཤོག་རྩལ་རྒྱས་ན། །ཡིད་བརྟན་
པས་ལྗོན་པ་མ་བསྐྱོད་དང་། །མཐར་ལོ་འབྲས་ཀྱི་ཡོན་ཏན་ཀུན་རྫོགས་ངེས། །
ཚེས་ཉམས་ཆེན་གང་ཤར་མཚན་མེད་རྒྱས། །དུས་རྟག་ཏུ་འབད་ཅིང་དགེ་སྐྱོང་
སྦྱོངས། །འབྱོར་ཟང་ཟིང་སྔོན་འབྲས་མཛད་པ་མེད། །དེ་ཆགས་མེད་ཡིད་བཞིན་
ཀུན་གཏོང་དགོས། །སེམས་མ་འཁྲུལ་བརྟན་པའི་འགྱེད་བག་མེད། །ཟེར་བ་
འདུག་གོ །སྐབས་ཤིག་ཁོང་གི་ཐུགས་ཉམས་ལ་མཁའ་འགྲོ་གཅིག་གིས་སྐུ་ལ་
ཁུང་མཁྱེན་འཕྲོས་པས། མདུན་གྱིས་མཆོད་དཀྱིལ་གྱི་སྟེང་དུ་སྦྲུལ་ཆེན་བྱུང་བ་
ཟོས་པ་གཟིགས། དེའི་ཚེ་སྐུ་ལས་ཟག་མེད་ཀྱི་བདེ་བ་ཕུན་སུམ་ཚོགས་པ་འབྱུང་
གསུངས། གདུང་དྲུག་ཞལ་གྱི་ཉ་རྒྱས་ལ། །འཇིགས་རུང་བུ་མེད་གོས་ནག་ཅན། །
རལ་བ་འཕྱང་ཞིང་ཤིང་རལ་ཐོགས། །རིན་ཆེན་སྔོན་པོའི་རྒྱན་ཅན་ཞིག །བཞད་
པའི་ཉམས་ཀྱིས་འདི་ལྟར་གསུངས། །ཧི་དབང་གི་རྒྱལ་པོའི་བཀའ་སྡོད་དུང་
རྟགས་ཅན་གྱི་གསང་ཚིགས་རེ་རེའི་ཆར་གཏོགས་བདག་གི་མནལ་ལམ་དུ་ཐོས་་་་
པ་འདི་ལྟར། བཀའ་བཅག་དམ་ཚིག་རལ་བའི་སྐྱོན། །རྒྱལ་གདོན་འཁྲུག་གཞི་ཆེ་
ནའང༌། །རྡོ་རྗེའི་ཚིག་དྲུག་གསན་པར་འཚལ། །དགུང་ནམ་མཁའ་ཡངས་པའི་
དཀྱིལ་ཤེད་ནས། །འོད་རྟ་བདུན་ཟེར་ཐག་གསལ་ན་ཡང་། །དགྲ་མིག་སྟོང་གྲིབ་
མི་ཕོག་ཉེན་གདའ། །རྟོགས་པ་ས་འཛིན་མཐོང་ན་ཡང་། །མངོན་མཐོ་ལྷ་མིའི་
བཀུར་འོས་རྣམས། །བཞད་གད་གནས་སུ་མ་ལྷུང་མཛོད། །རྒྱལ་བའི་རྒྱལ་བ་
ཟུང་གི་སྤྲས་པའི་སྐབས། །གར་བྱེད་མཁའ་འགྲོ་མང་དབུས་ཁྲི་སྟེང་ན། །རྒྱལ་
347



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པོའི་ཆ་ལུགས་དུང་ཞགས་ཐོགས་པ་ཞིག །སྐད་གདངས་ཆེ་ཞིང་དབྱངས་ཀྱིས་
འདི་ལྟར་གསུངས། འདི་སྐད་གསུངས་ཞེས་པའི་འཕྲོ་རྗེ་རང་ཐུགས་ལ་གསལ་
ལམ་གཞན་ཞིག་ན་ཡོད་པ་འདྲ། དེར་མི་གསལ་བས་མ་བཀོད་དོ། །རབ་
མྱོས(ལྕགས་རྟ་སྤྱི་ལོ ༡༧༥༠）ལོ་ཡི་བསེ་རུའི་ཟླ། །འཁྲིགས་ཟུང་ཚེས་ནས་
ཉམས་འཁྲུགས་ཉོག །ཕྱོགས་མེའི་ཕྱི་ཆང་ལྷོ་ནུབ་ནས། །མེ་རླུང་དུད་འཚུབ་
འཁྲུགས་པའི་ཀློང་། །དྲག་ཤད་ནག་པོ་རྟ་ལ་ཞོན། རེས་འགའ་སྟག་ཞོན་འདུག་
པའི་འཁོར། །ཁྱི་སྟག་དོམ་དྲེད་གདོང་ཅན་མང༌། །ཅུང་ཟད་འཇིགས་ཉམས་
བྱུང་བའི་ཚེ། །གཙོ་བོ་རང་གིས་འདི་སྐད་དོ། །ཞེས་གསུངས་པའི་དོན་ཕྱོགས་ཆེ་
ཆར་གྱི་ལྷོ་ནུབ་ནས་མེ་རླུང་དྲག་ཏུ་འབར་ཞིང་དུད་འཚུབ་འཁྲུགས་པའི་ཀློང་་ཡས་
དཀྱིལ་ན། བདུད་མགོན་དྲག་ཤད་ནག་པོ་རྟ་ལ་ཞོན་པའི་རེས་འགའ་སྟག་ལ་
ཞོན་འདུག་པའི་འཁོར་ན་ཁྱིའི་གདོང་བ་ཅན། སྟག་གི་གདོང་བ་ཅན། དོམ་གྱི་
གདོང་བ་ཅན། དྲེད་ཀྱི་གདོང་བ་ཅན་དུ་མས་བསྐོར་བ་གསལ་བར་གཟིགས་
པའི་ཐུགས་ཅུང་ཟད་འཇིགས་ཆུམ་པ་བྱུང་། དེ་ཚེ་གཙོ་བོས་འདི་སྐད་གསུངས།
ཧ་ཧ་སེམས་མ་བཅོས་དག་པ་གཉུག་མའི་ཀློང་། །རྒྱུད་མ་འཁྲུགས་འདུད་དོ་ང་
ལ་ལྟོས། །ང་སྟག་མི་ཁྱོད་སེམས་ཡོད་པ་ནས། །རྒྱུད་གདུག་རྩུབ་ཕྱོགས་ལྷུང་རྒྱུས་
བསྟན་པས། །མི་བསྙེན་སོགས་དག་མིན་བཅོས་མ་ཡིས། །དུས་ཆོ་འཕྲུལ་འགྱུར་
ལ་རྒྱ་ཆེར་བསྒྲུབ། །མི་ཁྱོད་ལ་དམིགས་ཏེ་མངོན་སྤྱོད་ལས། །ལྷ་འཇིགས་མཛད་
རྡོ་རྗེའི་སྒོ་ནས་བསྒྲུབས། །བདུད་ང་ལ་བསྙེན་བསྒྲུབ་གཏོར་ཚོགས་གྱིས། །ལར་
ཉིན་མཚན་འཁོར་ཡུག་ཆེམ་ཆེམ་འདུག །དེ་ཁྱོད་ཉིད་ཁོ་ན་དམིགས་ཀོའང་། །
དེང་ཡེ་ཤེས་ལྷ་ཡི་ཁྱོད་མི་འཚེ། །ཁོས་འཇིག་རྟེན་ལྷ་འདྲེ་ཁོལ་མི་ནུས། །ལས་
བསྙེན་བསྒྲུབ་ངོ་མ་ཆོག་ནས་འོང༌། །ལར་ཁྱོད་ལ་སྐྱོན་ཆེ་རྣམ་རྟོག་མང་། །ལུས་
ལྷ་སྣ་བསྲུང་འཁོར་གཡེང་ནས་ཁྱེར། །སེམས་བདེ་སྟོང་ཏིང་འཛིན་རྒྱ་ཡན་
348



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
འཚོར། །ངག་བཟླས་བརྗོད་གྲོགས་སྟོང་མི་དམིགས་པ། །ཁྱོད་མིག་ཅན་གཡང་
མཆོང་ཅི་ཕྱིར་བྱེད། །སྔོན་དགེ་ལེགས་དཔལ་མདུན་ཡེ་ཤེས་མགོན། །ངེད་གནོད་
སྦྱིན་རྣམ་བཞིའི་སྒོས་སྒྲུབ་བཅས། །ཞུས་བསྒྲུབ་པ་བརྗེད་དམ་དེ་ཅིས་ནོངས། །
དུས་དེང་སང་ཁྱོད་ཀྱི་ཕྱག་དྲུག་མགོན། །ཕྱི་མཆོད་བསྐང་མི་བྱེད་འཁྲུལ་རེ་ཆེ། །
ནང་གཉུག་མའི་ཡེ་ཤེས་མཚན་མེད་མགོན། །དེས་མི་ཆོག་མཚན་བཅས་མགོན་
བསྐང་དགོས། །དམ་འཁྲུལ་རང་རིག་གདོད་མའི་མགོན། །ཕྱི་ཕོ་རྒྱུད་མོ་རྒྱུད་
གཉིས་མེད་པར། །ཐབས་ཤེས་རབ་ཟུང་འབྲེལ་བཟློག་བསྐང་དང་། །ལྷ་ཚེ་
བདག་གཤིན་རྗེའི་ང་རྒྱལ་གྱིས། །དགྲ་སྟོང་རང་གཤེད་ཕོབས་དང་ལེགས། །ཞེས་
གསུངས་འཁོར་གྱི་ཁྱི་སྐད་ལ་དར་བརྟགས་པའི་ངང་ནས་འབྱམ་པ་སད། དེ་
རྗེས་ཕྱོགས་འདོད་ཚེས་ལ་ནི། །སླར་ཡང་སྔ་ལྟར་སྣང་བ་ལ། །ཐེ་ཚོམ་ཤོར་ལུགས་
འདི་ལྟར་རོ། །ང་བདུད་མགོན་དྲག་ཤད་ནག་པོ་ཡིན། །ཁྱོད་མ་འཁྲུལ་རང་རིག་
གཏན་ལ་ཕོབ། །སྔོན་ཆོས་ཀྱི་སེངྒེའི་ཁྱོད་ཡིན་པ། །ང་རྩ་རྒྱུད་བླ་མའི་བཀའ་སྲུང་
ཡིན། །ཡིད་མ་ཡེངས་གང་ཤར་ལྟ་བར་བསྒོམ། །དོན་ཁ་བཤད་མ་འཁྱེར་ཉམས་
སུ་ལོངས། །སེམས་ངར་འཛིན་ཡུལ་ཀུན་སྟོང་ཉིད་གནད། །སྟོང་བདེ་བ་ཟུང་
འཇུག་སྒྱུ་མའི་འཕྲུལ། །ཕྱི་དམིགས་གཏད་འཇིགས་པའི་མཚོན་ཆ་འདི། །ཡིད་མ་
ཡེངས་ཟུང་དང་དགྲ་རྐུན་འཇོམས། །སྔོན་ཆོ་འཕྲུལ་ཟླ་བར་ལན་གཅིག་མངགས།།
དུས་དེང་སང་འདི་ལྟར་ལས་སྦྱོར་བྱས། །སླར་བྱང་ཆེན་དུས་དང་དུས་ཆེན་
ལའང་། །ཁོང་མནན་གཏད་ཨུ་ཚུགས་བྱེད་འདུག་པས། །ངེད་བསྲུང་མ་གྲོགས་
བགྱིད་གནོད་མིན་ཀྱང་། །སླར་རིགས་སྔགས་སྦྱོར་བ་བསམ་ལས་འདས། །གནས་
ཉེ་འཁོར་སོགས་ལ་འཁོར་ཀྱི་ཟེར། །ཅུང་ཕོག་སྲིད་ཡོད་པས་ཟོན་གྱིས་ལ། །ཡིད་
མ་གཡེངས་བྱད་སྟེམས་ཟློག་གཤེད་ཀྱིས། །ཁོང་འཇིག་རྟེན་མི་ཡི་ཆོ་འཕྲུལ་ལས། །
བློ་རིགས་པའི་ཁྱེའུ་ཆུང་མཁས་རྟོགས་ན། །ངེད་གཟུགས་མེད་མཆོག་དམན་མི་
349
ས



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཁྲུལ་ངེས། །ཨོཾ་ཛ་རེ་ཏྲེ་ཛ་བྷ་རི་ཡ་ཐོ། ཞེས་གསུངས་ཏེ་སྐབས་རང་ཉིད་ནི། །
མི་གཅོད་རྡོ་རྗེའི་ང་རྒྱལ་ལ། །དམིགས་པའི་གཙོ་བོ་དབུ་བདུག་མཛད། །བར་
སྣང་ཁྱབ་པའི་སྐུར་གྱུར་ནས། །ལྷུན་པོ་ཞལ་གཟིགས་ཕྱིར་བསྐྱོད་པས། །འཁོར་
རྣམས་ཁྱི་སྐད་འཕར་སྐད་དང་། །སྤྱང་ཟུག་ཆོམ་ཆོམ་དང་ཉིད་ལ། །ཆར་གྱིས་
སྟོད་སྨད་གཉིས་སུ་སོང་། །ཕལ་ཆེར་ཕྱིར་ལོག་བྱོན་སྙམ་སོང་། །དེ་ཚེ་བུད་མེད་
རུས་རྒྱན་ཅན། །མི་ནག་བརྗིད་པས་མེ་ལོང་བསྟན། །ལྟོས་དང་ཟུང་དང་ཟློག་
དང་གསུངས། །ལུང་བ་ལྷོ་ཤར་སླར་ནུབ་འཁྱོགས། །ཡང་ཤར་ལྷོར་འགྱོགས་
ཡངས་པ་ནས། །ཤོདྡྷའི་གདུང་ཆེན་ནུབ་བྱང་ཉུག །འོག་མར་ཡུལ་གྲོང་ཐང་ཤར་
ཅན། །གོང་མ་མཆོད་རྟེན་དགོན་པར་བཅས། །དེ་གོང་ཤར་རྒྱུག་དུང་གྲོང་
བཅས། །མཆོད་རྟེན་ལྷུན་པོ་མཚམས་ནས་ནི། །སྒྲུབ་ཁང་ཤོདྡྷའི་སྒོ་བསྟན་ནས། །
མི་ལྔ་འདུག་ཅིང་ཨེ་དབྱིབས་སོགས། །གསལ་མཐོང་མི་ནག་འདི་སྐད་གསུངས། །
རྫས་རྒྱུད་གཟུགས་སོགས་འདི་ལྟར་ངེས་གྱིས་ལ། །གཤིན་རྗེ་ནག་པོའི་བཟློག་
བསྲེགས་འཕང་གནན་བརྩོན། །འབྱུང་བཞི་རང་ཁྲས་ཚེས་ཁྲུས་ཚུར་ལེན་གསུམ།།
མཁའ་འགྲོའི་སྙིང་ཁྲག་མ་བརྗོད་སཱ་མ་ཡ། །ཤིང་གི་ཙི་བུ་ཏི་འཇམ་ཞེས་པ་ཟེར། །
མཁས་ལ་སྤྲིན་གྱི་གསེབ་ནས་བདུད་རྩི་འབབ། །རང་ལུས་ཕོག་ཁྲུས་ཉམས་
རྣམས་གསལ་བར་ཤར། །འདི་སྐབས་རང་ཡུལ་མི་དང་མི་མིན་འཕྲུལ། །སྣ་
ཚོགས་གསལ་ཆ་བརྟག་གཞི་མང་པོ་དང་། །རོག་ཏོའི་ཆོ་འཕྲུལ་མང་པོ་འབྱུང་
མོད་ཀྱང་། །ངེས་པའི་ཆ་མ་བྱུང་བས་མ་བཀོད་པས། །རང་སེམས་ཙི་ཏའི་ངོས་
ལ་བརྗེད་མིན་གཏམ། །འདྲ་མིན་སྟོར་གྱིས་དོགས་པའི་གཟུགས་བཀོད་ལ། །དུས་
གསུམ་སྲུང་མ་བརྩེ་ཆེན་བཟོད་བཞེས་སྐྱོངས། །དེ་སྐབས་རྟ་བ་གཅིག་གིས་འདི་
སྐད་ཟེར། །ཚིག་དོན་འདི་རྣམས་མ་བརྗེད་དགོས་དུས་ཡོད། །གཞན་ལ་སྤེལ་ནི་
ཐེ་ཚོམ་ལོག་ལྟ་འདུག །ལོག་ལྟ་སྤེལ་ན་ངན་སོང་གཞི་ཡིན་པས། །རང་ཡུལ་
350



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
འཚུབ་ཤར་རྣམས་ཀྱང་རིམ་མངོན་འགྱུར། །ཞེས་ཟེར་རྟ་ལྕག་བརྒྱབ་ནས་ཡུད་
ཀྱིས་སོང་། །དེ་ལྟར་བརྗོད་དོགས་བཀོད་ལ་མཁའ་འགྲོ་ཡི། །བཟོད་བཞེས་
བརྩེས་སྐྱོང་ཞེས་པ་ཟླ་ཚེས་བཀོད། །འདི་སྐབས་དགའ་ལྡན་གནས་ཀྱི་བཀོད་པ་
དང་། །སྣ་ཚོགས་ཉམས་སྣང་མཚར་ཆ་མང་བྱུང་ཀྱང་། །སམ་ཊ་སྣ་ཚོགས་ནི་མ་
བཀོད་སྟོར་ནི་འདུག །གང་ལྟར་བྱམས་མགོན་རྗེ་དང་གནས་བརྟན་དང་། །སུམ་
ཅུ་རྩ་གསུམ་གནས་སོགས་རབ་མང་བྱུང་། །ལུང་བསྟན་འགའ་རེ་ཡོད་ཀྱང་ལོག་
རྟོག་དང༌། །ལེ་ལོ་རང་གཞན་ཤོར་བས་མ་ངེས་སོ། །ཛ་ཊ་ཐེམ་པ་ཎ་སུ་ཀ །
ལྕགས་རྟའི( སྤྱི་ལོ༡༧༥༠) ཟླ་ཚེས་ཉམས་ཀྱི་སྣང་བ་ལ། །རང་མདུན་ནམ་
མཁར་འཇའ་འོད་རབ་འཚེར་བས། །འཁྱུད་པའི་འོད་སྔོན་རབ་གསལ་ཀློང་
དཀྱིལ་ནས། །འཇམ་དབྱངས་དམར་སེར་རལ་གྲི་ཐུགས་ཀར་འཛིན། །པོ་ཏི་ལྟེ་
འོག་བསྣམས་པའི་པད་དཀར་གནས། །ལི་ཁྲིའི་མདོག་ཅན་སྐྱིལ་ཀྲུང་བཞུགས་
ཉམས་གཡས། །འོད་སྔོན་ཟླུམ་མཐར་འཇའ་ཟེར་འཁྲིགས་པའི་དབུས། །སེམས་
ཉིད་ངལ་བསོ་ཕྱག་གཡས་ཤེལ་ཕྲེང་བཅས། །སྟ་ཟུར་འཆང་ཞིང་ཕྱག་གཡོན་
པད་དཀར་ནི། །ཐུགས་ཀར་གདེངས་ཐབས་བསྣམས་ཞིང་བཞེངས་པ་ལ། །
འཇའ་ཚོན་དར་གྱིས་རབ་དཀྲིས་ལྗང་དམར་གྱི། །ཤམས་ཐབས་ཉིས་རིམ་གསོལ་
ཞིང་ཐོར་ཚུགས་དང་། །རིན་ཆེན་རྒྱན་བཅས་རྣམ་གཉིས་མཐོང་རེག་ལྟའི། །
ཤིན་ཏུ་གསལ་ཞིང་གཡོན་ངོས་མེ་དཔུང་ཀློང་། །ཕྱག་རྡོར་སྔོ་ནག་རྡོ་རྗེ་སྡིགས་
མཛུབ་ཅན། །སྟག་ཤམས་རུས་པ་རིན་ཆེན་དར་དཔྱངས་བཅས། །ཡོངས་གྲགས་
ཁྲོ་འཛུམ་ཆགས་པའི་ཉམས་ལྡན་རྣམས། །ཅུང་ཟད་ཡུན་རིང་ཤར་ནས་བྱིན་
རླབས་དང་། །སྣ་ཚོགས་ཡིད་གྱི་མེ་ལོང་འདི་ལྟར་སྣང་། །ཞེས་གསུངས་པའི་
སྐབས་ཁོང་གི་མདུན་གྱི་ནམ་མཁའ་འཇའ་འོད་ཟླུམ་པོར་འཁྲིགས་པའི་དབུས་སུ་
སྤྱན་རས་གཟིགས་སེམས་ཉིད་ངལ་བསོ། ཕྱག་གཡས་ཤེལ་ཕྲེང་ལྟ་ཟུར་དུ་འཆང་
351



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཞིང༌། ཕྱག་གཡོན་པདྨ་དཀར་པོ་ཐུགས་ཀར་གདེངས་ཐབས་སུ་བསྣམས་པ།
འཇའ་ཚོན་ལྟ་བུའི་དར་གྱིས་ཞབས་གཉིས་དར་ལྗང་དམར་གྱི་ཤམས་ཐབས་་་་་་
གཉིས་རེ་གསོལ་བ། དབུ་སྐྲ་རལ་བའི་ཐོད་ཚུགས་ཅན། ཞབས་གཉིས་བཞེངས་
སྟབས་སུ་འཁོད་པ། རིན་པོ་ཆེའི་དབུ་རྒྱན། མགུལ་རྒྱན། སྙན་རྒྱན། དཔུང་
རྒྱན། ཕྱག་གདུབ་སོགས་རིན་པོ་ཆེའི་རྒྱན་དཔག་ཏུ་མེད་པས་བརྒྱན་པ་གཉིས་
རེག་མཐོང་ཡོད་པ་ལྟ་བུར་ཤིན་ཏུ་གསལ་བ་ལ། དེ་གཉིས་ཀྱི་གཡོན་ངོས་སུ་མེ་
དཔུང་དམར་ནག་འབར་བའི་ཀློད་དཀྱིལ་དུ་ཕྱག་རྡོར་སྐུ་མདོག་མཐིང་ནག་ཕྱག་
གཡས་རྡོ་རྗེ་འཕྱར་ཞིང་གཡོན་སྡིགས་མཛུབ་མཛད་པ། རུས་པ་དང་རིན་པོ་
ཆེའི་རྒྱན་དར་དཔྱང་གིས་མཛེས་པ། སྟག་གི་ལྤགས་པའི་ཤམས་ཐམས་ཅན། ཁྲོ་
འཛུམ་ཆགས་པའི་ཉམས་ཅན་ཤིན་ཏུ་གསལ་བ་ཡུན་རིང་ཤར་བས་དེ་རྣམས་ཀྱིས
བྱིན་རླབས་དང་ཐུགས་ཡིད་གཅིག་ཏུ་འདྲེས་ཚེ། ཐུགས་ཉམས་ལ་ལུང་བསྟན་གྱི་
ཚུལ་འདི་ལྟར་ཤར། ལུས་འབྱུང་བཞིའི་འཁྲུལ་ཆེ་ནའང་། །ཡིད་སྒྱུ་མར་དུས་
མིན་འཚེ་བ་མེད། །ངག་ལྷ་བསྙེན་མཆོད་སོགས་རྒྱུན་དུ་འབུངས། །ཕྱི་ལྟར་སྣང་
ར་རིས་དབེན་ནམ་སྙམ། །ནང་ཏིང་འཛིན་འཁྲུལ་འཁོར་མ་གཡེང་ན། །གསང་
རྣམ་རྟོག་གིས་ལྷ་འདྲེ་གཡང་དུ་འཁོར། །རྒྱུད་ངར་འཛིན་རྟོག་བཏགས་གནད་
ཤེས་ན། །དགྲ་བདེན་འཛིན་གྱི་འཁྲུལ་བ་དབྱིངས་ནས་འཇིགས། །ད་མི་རིང་ལྷ་
བསྲུང་མཆོད་བསྐང་ན། །ཡིད་འཆར་བཞིན་དབང་གི་འཁོར་ལོ་སྨིན། །ནུས་ཤིང་
སྐམ་འབྲས་སེར་བཟའ་འདོད་པས། །ཤར་དར་ལྷག་སྤྱོད་པའི་རླུང་འཚུབ་ལང་། །
གང་འབྲོང་ཐང་ཡངས་སར་རྒྱུག་པའི་བྲོ། །ལྷོ་རྒྱ་སྟག་གི་གར་འགྲོས་ལད་མོ་བྱེད།།
འབྲས་རོ་དྲུག་གི་ཟས་ལ་སྐུར་ཚབ་ཚེ། །ཁར་མ་བཟོད་མིག་ན་མཆི་མ་འཁྲུགས། །
བར་ཉམས་ཆུང་སྦལ་བར་ཅུང་ཟད་འཚེ། །མཐོ་སྤོས་པའི་གཏར་མེད་དཔྱད་རྒྱུ་
ཚེ། །གཙུག་ངན་ཁྲག་གི་འགོ་ལ་གཡོག་པ་འདྲ། །སྟེང་ལྷ་ངག་གིས་མ་བཟུང་སྤྲེའུ་
352



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
ཏེ། །གནས་ནགས་ཚལ་བསྲེགས་བྱེད་གར་གྱིས་བསྲོ། །ནགས་བསྲེགས་པའི་དྲོད་
ལ་ལྷ་མོ་བསྲོ། །དེ་རྟོགས་དང་མི་རིང་སྨིན་པ་ཡོང་། །རང་ལྷ་བསྙེན་སྔགས་
བཟླས་ཡིད་འགྲོགས་དགེ །ཟེར་བ་འདུག ཨདྷི་རའི་མེ་སྒེའི་མཚམས་སྐབས། །
བསེ་རུའི་ཙནཱ་བཞད་པ་ལ། །འཕགས་ཡུལ་བཛྲ་ཨ་ས་ནར། །བྱ་རྒོད་ཕུང་རི་རྩེ་
མོར་སོང་། །སྐྱབས་གྲོལ་ཡིན་འདྲ་མི་རིང་གིས། །སྣ་དྲངས་ཕྱོགས་ཀུན་བརྡའ་
སྤྲད་ཅིང་། །སྨོན་ལམ་དང་བཅས་བྱང་ཆུབ་ཤིང་། །ཕྲན་བུ་ཟོས་བཟང་མྱང་བ་
རྨིས། །ཞེས་གསུངས་སྐབས་སུ་ཐུགས་ཉམས་ལ་རྒྱ་གར་རྡོ་རྗེའི་གདན་དུ་བྱ་རྒོད་
ཕུང་བོའི་རིའི་རྩེ་མོར་ཕེབས་པས། དེ་ན་བྱང་ཆུབ་སེམས་སྐྱབས་གྲོལ་ཡིན་སྙམ་
པའི་མི་རིང་དཀར་པོ་གཅིག་གིས་ཁོང་གི་མདུན་ནས་བསུས་ཏེ། ཕྱོགས་ཀུན་དུ་
བརྡའ་སྤྲད་ཅིང་བལྟས་པས་སྔོན་ཚེ་རྒྱལ་བ་ཤཱཀྱ་ཐུབ་པའི་སྐུ་རྒྱབ་བརྟེན་ཏེ་་་་་་
མངོན་པར་རྫོགས་པར་སངས་རྒྱས་པའི་བྱང་ཆུབ་ཀྱི་ཤིང་ལོ་འདབ་མེ་ཏོག་གི་་་་་
འབྲས་བུ་ཕུན་སུམ་ཚོགས་པའི་དྲུང་དུ་བྱོན་ནས་སྨོན་ལམ་འདེབས་པ་དང་་་་་་་་
བཅས་འབྲས་བུ་ཁ་ཅིག་ཁོང་གི་ཞལ་དུ་བཞེས། ཕྲན་བུ་ཕྱག་ཏུ་བསྣམས་པ་རྨིས་
གསུངས། ཟུང་ཟླའི་ཚེས་ལ་གཤིན་རྗེ་ཆེ། །འཇིགས་རུང་སྦོམ་རག་ལྡན་པ་གཅིག།
རང་ལ་ཤིན་དུ་དགྱེས་འཛུམ་བཅས། །སྣང་བར་བསླབ་བྱ་བགྱིས་སྙམ་པ། །
ལེགས་སོ་རིགས་ལྡན་རྡོ་རྗེའི་བུ། །རྣམ་དཔྱོད་ལྡན་པའི་བློ་གྲོས་ཀྱི། །རྣམ་བཞག་
ཏིང་ངེ་འཛིན་གྱི་ལས་སྦྱོར་བཅས། །རྣམ་ཚེ་འཇོམས་པའི་འཕྲུལ་འཁོར་དང༌། །
རྣམ་གཞི་བསྒྲུབས་ཤིག་སྐལ་བ་ཅན། །རྣམ་མང་སྐྱེས་བསྲུང་གྲོགས་པོ་དང་། །
རྣམ་འཕྲུལ་འཁོར་བའི་མངའ་བདག་དང་། །རྣམ་འདྲེན་བསྟན་བསྲུང་གཙོ་བོ་
དང༌། །རྣམ་རྟོག་དགྲ་བོའི་སྲོག་ཟན་དང་། །རྣམ་རིགས་དྲན་པའི་དུས་ཀུན་ཏུ། །
རྣམ་མང་འཕྲུལ་གྱི་ཁྱོད་བསྲུང་ཞིང༌། །རྣམ་འདྲེན་ཐོབ་སྲིད་མི་འབྲལ་ཕྱིར། །
རྣམ་ཀུན་རྟག་ཏུ་འཁྲུལ་བསྟན་པ། །རིགས་ཤིས་གསལ་ཚེ་སོ་སོར་རྟོགས། །
353



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རིགས་པར་རྨོངས་ཚེ་འཁྲུལ་བར་འཁྱམས། །རིགས་སྟོང་སྒྲིབ་གཡོག་མེད་མོད་
ཀྱང་། །རིགས་པའི་རང་བཞིན་ཉིད་དུ་གྱུར། །ལས་གཞི་སོ་སོར་གང་བསྒྲུབ་ཀྱང་།
མཁའ་འགྲོའི་བཀའ་ཆད་ཁྱོད་ལ་མེད། །སོ་སོར་འབད་པ་སྒྲིམ་ནུས་ན། །ལས་
ཀུན་མི་འགྲུབ་གང་ཡང་མེད། །ཕྱིས་ན་ཅུང་ཟད་རྒྱས་པའི་ལས། །འགྲུབ། སྟེང་
ཕྱོགས་ན་དེ་བཞིན་གཤེགས་པ་རིན་ཆེན་འོད་དང༌། འོག་ཕྱོགས་ན་སངས་རྒྱས་
ཀླུ་དབང་རྒྱལ་པོ་བཞི་འདུག་པས་བྱིན་གྱིས་བརླབས་པའི་ཐུགས་ཉམས་དང་་་་་་
བཅས་གོང་གི་ཆོ་འཕྲུལ་རྣམས་རང་སར་ཞི། དེ་ཚེ་ཁོང་གི་རེ་ལྟོས་འཆའ་བའི་
འགྲོ་བ་རྣམས་འཕགས་པ་ཐུགས་རྗེ་ཆེན་པོས་རྗེས་སུ་འཛིན་པའི་བརྡ་ཤིན་ཏུ་་་་
གསལ་བར་ཐུགས་ལ་ཤར་གསུངས། ལོ་མཇུག་ལས་གཤིན་བསྐང་བ་གཏོང་བའི་
ཚེ། །ཟུང་གིས་བརྒྱན་པའི་བཀྲ་ཤིས་ནུབ་ལ་འང་། །ཕྱི་སྒྲུབ་ལས་ཤིན་སྦོམ་རགས་
འཇིགས་རུང་གཅིག །མེ་དཔུང་རབ་འབར་དབུས་འགྱེད་ཐོད་དབྱུག་འཕྱར། །
གཡོན་པས་སྡིགས་འཛུབ་ཞགས་པ་གྱེན་དུ་ལྡོག །ཕྲག་གཡོན་ཞལ་ཐོན་མ་མོ་
ཡུམ་ཡུམ་ཀྱང་། །འཇིགས་རུང་ཞལ་ནི་ཡབ་གཟིགས་ནུ་མ་འཕྱང་། །ལུས་དང་
མཚན་མར་མེ་འབར་གར་སྟབས་ཀྱི། །ན་བཟའ་རི་དྭགས་པགས་པ་ལྷིང་ཐབས་
གྱོན། །རི་དྭགས་མགོ་བོའི་ཡབ་ཕྱག་གཡོན་ལྟག་གཟུར། །ཕྱག་མཚན་བཅས་པ་
མ་ཧེ་རོ་གདན་བཞུགས། །ཡང་གཅིག་མ་ཧེ་ནག་པོ་རོ་གདན་སྟེང་། །གསང་སྒྲུབ་
དམར་པོ་རབ་འཇིགས་ཕྱག་གཉིས་ཀྱིས། །རི་རབ་དབུ་སྟེང་རབ་བཏེགས་རྩེ་མོ་
ན། །ནོར་བུ་ལྟ་བུ་འོད་འབར་དང་བཅས་འཛིན། །མེ་དཔུང་འཚུབ་དྲག་འབར་
དབུས་བསྐྱངས་བསྐུམ་བཞུགས། །གཉིས་ཀའི་དབུས་ན་ཡབ་རྗེ་ཙོང་ཁ་པ། །
དཀར་གསལ་ཞི་འཛུམ་ཕྱག་མཚན་ཡོངས་གྲགས་ལྟར། །ན་བཟའ་གསེར་རིས་
ཆམ་མེར་གསོལ་བར་བཞུགས། །འཁོར་འགའ་ཡོད་ཀྱང་ཧ་ཅང་ཆེར་མ་གསལ། །
རྗེ་ཉིད་འཁོར་འདྲའི་དབུས་བཞུགས་མ་གསལ་ཀྱང་། །འཁོར་གྱི་ལས་གཤིན་
354



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
རྣམ་གསུམ་རབ་གསལ་བ། །ཕྱི་ཉིན་སོགས་ཀྱང་ཡིད་ལ་ལམ་ལམ་འདུག །རེས་
འགའ་དངོས་འདུག་རེས་འགའི་རས་བྲིས་དང་། །རེས་འགའ་མེ་ལོང་གཟུགས་
འདྲའི་ཆོ་འཕྲུལ་བསྟན། །དེ་ཚེ་ཡབ་རྗེར་རྩེ་གཅིག་གསོལ་བཏབ་པས། །རང་
ཉིད་འཇིགས་བྱེད་ཡིན་སྙམ་རློམས་འདུག་པས། །ལྟེ་བར་ཐིག་ལེ་སྔོན་དབུས་ཡཱ་
ཡིག་ཟུང་། །མཐིང་དམར་མདུན་རྒྱབ་འདུག་པའི་གཤིན་རྗེ་གཉིས། །དབྱེར་མེད་
སྙམ་པའི་ང་རྒྱལ་ལེགས་པར་བྱུང་། །དེ་ཚེ་རས་བྲིས་འདྲ་སྐབས་རྒྱབ་ངོས་སུ། །
ཡིག་གཟུགས་མང་བྱུང་ཧ་ཅང་ཆེར་མ་ངེས། །དོན་ལ་འགའ་ཞིག་ཡིད་ཀྱིས་བུམ་
པར་བསྟིམས། །ས་མ་ཡ། ཞེས་གསུངས་པའི་དོན་ནི། གཤིན་རྗེ་བཤེད་ཀྱི་བསྐང་
གསོ་གནང་བའི་སྐབས། ནུབ་གཅིག་ཕྱི་སྒྲུབ་དམ་ཅན་ཆོས་ཀྱི་རྒྱལ་པོ་སྐུ་མདོག་
མཐིང་ནག་སྦོམ་རགས་གཟི་བརྗིད་ཅན་འཇིགས་སུ་རུང་བ་གཅིག་མེ་དཔུང་་་་་་
དམར་ནག་དྲག་ཏུ་འབར་བའི་དབུས་ན་དགྱེས་ཤིང༌། ཕྱག་གཡས་ཐོད་དབྱུག་
ནམ་མཁའ་ལ་ཕྱུར་ཞིང༌། གཡོན་སྡིགས་འཛུབ་དང་བཅས་ཞོགས་པ་གྱེན་ལ་
ལྡོག་པ་ཕྲག་གཡོན་པ་ཞལ་ཐོན་པའི་མ་མོ་ཆེན་མོ་ཙ་མིན་ཊ་ཡང་འཇིགས་སུ་་་་་
རུང་བ་ཞལ་ཡབ་ལ་གཟིགས་ཤིང་ནུ་མ་འཕྱང་བ་སྐུ་ལུས་དང་མཚན་མ་ལ་མེ་་་་་
དཔུང་འབར་བ་གར་སྟབས་ཀྱི་ན་བཟའ་རི་དྭགས་ལྤགས་པ་ལྡིང་སྟབས་སུ་གྱོན་་་་
ཞིང་། རི་དྭགས་མགོ་ཡབ་ཀྱི་ཕྱག་གཡོན་ལྟག་གཟེར་བ། ཕྱག་མཚན་དང་བཅས་
མ་ཧེ་གདན་ལ་བཞུགས་པ་ལ། ཡང་ཅིག་མ་ཧེ་རོ་གདན་ལ་གསང་བསྒྲུབས་
དམར་པོ་རབ་འཇིགས་ཕྱག་གཉིས་ཀྱིས་རིའི་རྒྱལ་པོ་རི་རབ་དབུས་སྟེང་གི་ནམ་་་
མཁའ་ལ་བཏེགས་པའི་རྩེ་མོ་ལ་ཡིད་བཞིན་ནོར་བུ་མེ་འོད་འབར་བ་དང་བཅས་་
པ་འཛིན་པ། མེ་དཔུང་དམར་ནག་འཚུབས་དྲག་ཏུ་འབར་བའི་དབུས་ན་བརྐྱང་
བསྐུམ་ཚུལ་དུ་བཞུགས་པ། དེ་གཉིས་ཀའི་དབུས་ན་ཆོས་ཀྱི་རྒྱལ་པོ་ཙོང་ཁ་པ་
ཆེན་པོ་སྐུ་མདོག་དཀར་གསལ་མཛེས་ཤིང་འཛུམ་པ། ཕྱག་གཉིས་ཐུགས་ཀར་
355



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཆོས་འཁོར་གྱི་ཕྱག་རྒྱ་ཅན། ཕྲག་གོང་ཆུ་སྐྱེས་སྟེང་ནས་རལ་གྲི་དང་པོ་ཏི་ཡོད་
པའི་ཡུ་བ་ཕྱག་གིས་བཟུང་བ། ན་བཟའ་གསེར་རིས་ཆ་མེད་གསོལ་བ་ཡོངས་
གྲགས་ལྟར་བཞུགས་པ་ལ་འཁོར་འགའ་ཡོད་ཀྱང་ཆེར་མ་གསལ། རྗེ་རིན་པོ་ཆེ་
ཡང་འོད་དཔུང་གི་དབུས་ན་བཞུགས་པས་ཆེར་མ་གསལ་ཀྱང་། འཁོར་གྱི་ལས་
གཤིན་གསུམ་ཤིན་ཏུ་གསལ་བས་ཕྱི་ཉིན་ཡང་ཐུགས་ལ་ལམ་ལམ་འདུག་གསུངས།
རེས་འགའ་དངོས། རེས་འགའ་རས་བྲིས། རེས་འགའ་མེ་དཔུང་གི་གཟུགས་
བརྙན་འདྲ་བསྟན་གསུངས། དེ་ཚེ་ཁོང་གི་རྗེ་རིན་པོ་ཆེ་ལ་གསོལ་བ་རྩེ་གཅིག་ཏུ་
བཏབ་པས། ཁོང་རྡོ་རྗེ་འཇིགས་བྱེད་ངོས་འཛིན་སྙམ་པའི་ང་རྒྱལ་གྱི་ངང་ལ་ལྟེ་
བར་ཐིག་ལེ་སྔོན་པོའི་དབུས་སུ་ཡཱ་ཡིག་ཟུང་འབྲེལ་མཐིང་དམར་མདུན་རྒྱབ་་་་་
འདུག་དང་གཤིན་རྗེ་གཉིས་དབྱེར་མེད་ང་རྒྱལ་ལེགས་པར་བྱུང་གསུངས། དེ་ཚེ་
རས་བྲིས་འདྲ་སྐབས་རྒྱབ་ངོས་སུ་ཡིག་ཟུང་མང་བྱུང་བ་ཧ་ཅང་ཆེར་མ་ངེས་ཡང་
དོན་ལ་འགའ་ཞིག་ཐུགས་ཀྱི་བུམ་པར་བལྟམས་གསུངས། ས་མ་ཡ་ཞེས་གསུངས་
པའི་དོན་ནི་འདི་དག་ཤིན་ཏུ་གཉན་པས་དད་མེད་ཁ་ཟག་ཅན་ལ་མ་སྤེལ་བར་་་་
གསང་བའི་བཀའ་རྒྱ་བཏབ་བོ། །དྲུག་ཅུ་གཏོར་མ་བསྔོས་པའི་བསྐུལ་དབྱངས་
ཚེ། །གཡོན་ངོས་སུ་དུད་འཚུབ་ཀློང་ནས་ས་འོག་ཏུ། །ཐོན་འདྲའི་ལས་གཤིན་
སྨག་ནག་ཞལ་གདངས་པ། །ལུང་བ་ཙམ་གྱི་ཁྲག་མིག་ཟླུམ་པོ་འཁྱིལ། །ཞལ་དུ་
དགྲ་བགེགས་བསྟབས་པ་མིད་བཏང་པས། །མང་ཙམ་ཞལ་དུ་ཁུར་མིད་བཏང་
སྙམ་བྱུང་། །དེ་སྐབས་གུར་མགོན་སྔོན་པོའང་རབ་མཐོའི་ལུས། །རིས་ཙམ་རྣམ་
པ་ཤར་ཀྱང་ལུང་སོགས་མེད། །དབང་ཕྱུག་དཀའ་ཐུབ་ཙན་ཊའི་ཕྱོགས་འདོད་
ཚེ། །རྨི་ལམ་སྣང་བའི་སྒྱུ་འཕྲུལ་རོལ་བ་ལས། །པཎ་ཆེན་ཆོས་ཀྱི་རྒྱལ་མཚན་ཉིད།
དགྱེས་ཚུལ་ངལ་བསོས་དབང་པོ་ཡི། །བཀའ་གཏད་ལས་བཅོལ་གྲོགས་སུ་བསྐོས།།
དེ་རྗེས་མགོན་ཟླའི་ཕྱོགས་མདའི་ནུབ། །ཡང་གཅིག་སྐྱབས་མགོན་སྣང་མཐའི་
356



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
སྤྲུལ། །འབོག་ཏོ་རིན་ཆེན་མཇལ་སྣང་བཅས། །གེགས་སེལ་གཞིས་དགོན་དོན་
བཅས་ཞུས། །དེ་ཚེ་མགུར་བུམ་བདུད་རྩི་ཟེར། །ཐུགས་དང་གཞན་ཕྱོགས་བྱད་
ལྟེམས་མང༌། །བཟློག་བྱེད་སེང་གདོང་སྒྲུབས་ཞག་ལྔ། །འཇུག་ཅིང་མདོ་འདོན་
ཉི་ཁྲི་བདུན། །གདུགས་པར་བཟློག་བཅས་འབུམ་དུ་བློས། །བསྲུང་མར་རྟག་ཏུ་
བསྐང་བཤགས་གྱིས། །གཞན་དོན་ཕྱིར་བཟློག་རང་བསྟན་རྒྱས། །ཞེས་ལུང་
བཅས་པ་སྩལ་བ་རྨིས། །དེ་རྗེས་འཁྲིག་ཟུང་ཚེས་ལ་ནི། །ཡབ་རྗེ་ཡོངས་གྲགས་
གཅིག་གི་མདུན། །གཡོན་ངོས་ལས་གཤིན་བརྗིད་བག་ལ། །ཡུམ་བཅས་གཡས་སུ་
ཕོ་བརྒྱད་གྲལ། །དཀར་སེར་དམར་ལྗང་ནག་པོ་ཅན། །གཡོན་དུ་སྤྲིན་དུད་ལྗང་
ནག་ཁྱོད། །བཅུ་གཉིས་མོ་རྣམས་ནག་ཤས་ཆེ། །ཕོ་ཉ་ལ་ནི་རྔ་ཞོན་དུད། །མཆེ་
མ་ཡིན་འདྲ་མགོ་དགུ་བརྩེགས། །ཡང་གཅིག་མགོ་མང་མགོ་གསུམ་ཅན། །ཀུན་
ཀྱང་གཟུགས་སྣང་གསལ་འདུག་ཀྱང་། །རི་མོའི་རྣམ་པས་ལུང་མ་བྱུང་། །རྗེས་
གཡས་མཁའ་འགྲོ་འཛུམ་བཅས་དགུ། །མཛེས་སྒེག་ལྡན་འདུག་བརྟན་མ་འདྲ། །
རེས་འགའ་ཕྱག་དྲུག་འཁོར་ཡིན་སྙམ། །མ་བཅོས་རང་ཤར་བརྗེད་བྱང་བཀོད། །
ཟླ་མཛེས་རྨི་ལམ་སྣང་བར་སྐྱེད་ཚལ་དབུས། །མཁའ་འགྲོ་མཛེས་ཆས་མི་མོའི་
རྣམ་པ་ཡིས། །རུས་རྒྱན་མཁའ་འགྲོའི་ཆས་ཅན་དྲིས་ཚུལ་གྱིས། །ཞེས་དེ་སྐབས་
སྐྱེད་མོའི་ཚལ་ཉམས་དགའ་བའི་དབུས་སུ། མཁའ་འགྲོ་མཛེས་ཆས་མི་མོའི་རྣམ་
པ་ཡིས་མཁའ་འགྲོ་མ་ཤིན་ཏུ་མཛེས་ཤིང་བལྟ་ན་སྡུག་པ་མི་མོའི་རྣམ་པ་རུས་་་་་
པའི་རྒྱན་ཆ་སོགས་མཁའ་འགྲོའི་ཆ་ལུགས་ཅན་གཅིག་གཟིགས་པ་ལ། དེ་ཁོང་
གིས་འདི་སྐད་ཞུས། དགོངས་ཤིག་དྲི་མེད་རྟོག་མེད་མཁའ་འགྲོ་མ། །མི་སྐྱོང་
དུས་ཀྱི་གནས་ལུགས་ཇི་ལྟ་བུར། །ལྷོ་ཤར་བྱང་དང་ནུབ་ནས་ཇི་འདྲའི་དངོས། །
ཞེས་ཁོང་གིས་དེ་སྐད་དྲིས་པ་ལ། དེའི་ལན་དུ་མཁའ་འགྲོ་དེས་འཛུམ་གཉེར་
ནས་འདི་སྐད་གསུངས། མ་མཁའ་འགྲོའི་ལུང་གི་དོ་རའི་ནང་། །བུ་མི་སྐྱོང་རིག་
357



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་ཤེལ་ངོས་བཀོད། །ལྷོ་དྲེགས་པ་བཙན་གྱི་རྒྱུ་རྒྱུད་ལ། །ཀླུ་ཏི་པ་ཙ་ཡིས་སྦྲུལ་
མཇུག་ནོད། །དེང་ཐལ་ནས་གླང་རྒན་གཉའ་བ་གཅོག །སྤྲེལ་དམར་པོ་ངུས་པའི་
མཆིས་རིས་ལ། །དོན་རྣམ་སྨིན་དཀར་པོའི་གསེར་རིས་ཤར། །དེ་སྣང་རིས་ལྷ་
བཟོས་བཀོད་ལེགས་དགོས། །ཐལ་ཆེན་ནས་རྩིགས་དངོས་ནག་ཆབ་དགོས། །སྒྲ་
སྟོང་བའི་ཡི་གེ་རང་སྐད་འཁྲོལ། །ལྷ་དྲག་པོའི་མི་གསུམ་བཞད་ན་བཟང་། །ཡུམ་
ཨུ་མ་དེ་བི་ལྟེ་བ་ན། །ལྷ་སྡེ་བརྒྱུད་ཚོགས་ཀྱི་འཁོར་ལོ་རོལ། །དཔའ་རྟ་མཆོག་
དྲག་པོའི་དབལ་སོ་ཕྱུང་། །བདུད་རོག་ཏིའི་ཁྲམ་ཤིང་རི་མོར་ཐོན། །ཕྱོགས་མ་
ལུས་ལེགས་ཚོགས་སྒྲ་སྒྲོགས་ཚེ། །ཡིད་བརྟན་པའི་འཁྲུལ་འཁོར་བསྐོར་ལེགས་
དགོས། །དོན་མ་འཁྲུལ་ལྷ་མོ་མཛེས་སྒེག་ལ། །ཡིད་བདེ་སྟོང་ལྟ་བ་བསྐྱང་ལུས་
དགོས། །ཁྱོག་འཕྱན་ན་འཛུམ་རིས་ཤོར་སྲིད་པས། །ལྷ་བསྲུང་མར་སླར་བསྐང་
ཡིད་རྟོག་བསྒྲིམས། །ཟེར་རོ། །ཚེས་ལ་སྣ་སྒོར་ར་ཁྱི་དྲི་ངན་ཅིག །བྱུང་བས་རྐྱེན་
བྱས་གློ་བུར་ཁུ་བྱུག་ཆེ། །ཞལ་གཅིག་བྱ་རོག་མགོ་བཅས་གཡས་འཁོར་ལོ། །
གཡོན་པས་སྦྲུལ་ཞགས་ཁྲ་བོ་ཐོགས་པ་བྱུང་། །དགྲ་ལ་རྒོད་གཅིག་ང་ཉིད་སྡེ་
བརྒྱད་བཅས། །སླར་ཡང་དཀྲུགས་སྡེབ་བཅིང་སྡོམ་གསད་པ་བྱས། །འདུང་ལོ་
ཆེར་བགྱིད་ཀྱི་རྦད་གསང་བརྩོན། །དགྲ་ལ་ལས་བྱེད་འཕྲིན་ལས་བསྒྲུབས་པ་ན། །
ང་ཉིད་ལྟ་བུར་བསྒྲུབས་ན་དེ་བཞིན་དགོས། །ཞེས་ཟེར། ཐལ་ལེ་ཡུད་ཀྱིས་སོང་
སྙམ་པས། །དྲི་དུག་ཆེ་བས་མགོ་གཟེར་སྲིན་འཁྲུགས་བྱུང༌། །ཀུན་བཟོད་ཁམས་
ཀྱི་ལྟོས་འགྲོའི་ལོར། །སྣ་ཚོགས་འཁྲུལ་སྣང་མང་བྱུང་ཀྱང༌། །བརྗེད་ཐོར་མ་
བཀོད་མ་ངེས་སོ། །དེ་བཞིན་ཕྱོགས་གནས་བསེ་རུའི་ཟླ། །བཅུ་གཉིས་ཚེས་ལ་
ཡབ་གཅིག་རྗེ། །གནམ་ཡང་འཇའ་ཚོན་ལྟ་བུར་ཀློང་། །པཎ་ཞྭ་ལྷམ་བདེ་ཆོས་
གོས་མནབས། །ཆོས་འཁོར་ཕྱག་རྒྱ་ཨུཏྤལ་དཀར། །སྙན་དྲུང་རལ་གྲི་པོ་ཏི་
བཅས། །པད་དཀར་གདན་བཞུགས་རྒྱལ་ཚབ་ཀྱང༌། །དམར་གསལ་ཞལ་རིང་
358



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
སྤྱན་འཛུམ་ཅན། །མཁས་གྲུབ་ཞལ་སྐྱིན་ཟླུམ་རར་ཆགས། །དམར་མདངས་ལྡན་
ལས་གཞན་ཡོངས་གྲགས། །གཞན་གཉིས་ཆེར་མ་ངེས་ནའང་། །རྒྱབ་ཕྱོགས་
འཇམ་དཀར་ཡིན་ནམ་སྙམ། །ཅུང་ཟད་བགྲེས་ཉམས་ཅན་གཅིག་བྱུང་། །ཡུན་
ཟུང་མ་གཏོགས་གསལ་ཆར་ཤར། །ཡོངས་གྲགས་ཆ་ལུགས་འཛུམ་མདངས་
དམར། །འཁོར་བཞི་དང་བཅས་མངོན་བྱོན་ན། །དེ་སྐབས་ནམ་མཁའ་འཇའ་
ཚོན་སྣ་ལྔའི་གུར་ཁྱིམ་གྱི་དབུས་ན། རྒྱལ་བ་ཙོང་ཁ་པ་གསེར་མདོག་པཎ་ཞྭ་ཆོས་
གོས་སོགས་གསོལ་ཞིང་། ཞབས་རྡོ་རྗེའི་སྐྱིལ་ཀྲུང་། ཕྱག་གཉིས་ཐུགས་ཀར་ཆོས་
འཁོར་ཕྱག་རྒྱས་མེ་ཏོག་དཀར་པོ་སྙན་དྲུང་དུ་འདབ་མ་ཁ་ཕྱེ་སྟེང་དུ། གཡས་
རལ་གྲི་གཡོན་པོ་ཏི་དང་བཅས་ཡུ་བ་ཕྱག་ཏུ་བཟུང་བ་པད་དཀར་གྱི་གདན་ལ་་་
བཞུགས་པ། གཡས་སུ་རྒྱལ་ཚབ་རྗེ་སྐུ་མདོག་དམར་གསལ་ཞལ་རིང་ལ་སྤྱན་
འཛུམ་པ། གཡོན་ན་མཁས་གྲུབ་རྗེ་ཞལ་ཟླུམ་ར་ཆགས་པ་དམར་མདངས་ཅན་
པཎ་ཞྭ་ཆོས་གོས་ཐང་ཤམས་སོགས་གསོལ་བ། རྗེ་སྐུ་རྒྱབ་ཏུ་འཇམ་དབྱངས་
དཀར་པོ་ཡིན་སྙམ་པ་བགྲེས་ཉམས་ཅན་སོགས་འཁོར་བཞི་དང་བཅས་མངོན་་་་
གསུམ་བྱོན་ནས་ཁོང་ལ་འདི་སྐད་གསུངས། བུ་ལྟོས་ཤིག་བསྟན་འགྲོའི་བྱ་བ་ལ། །
དུས་ནམ་ཡང་མ་འཕྲུལ་ལྷ་འདྲེ་ཡི། །ལར་བྱ་སྤྱོད་བརྟགས་པ་ཞིབ་ཀྱིས་གསུངས། །
དེར་མཇལ་འདོད་བྱུང་ཀྱང་མྱུར་དུ་ཡལ། །ཡང་དེ་རྗེས་གྲུབ་ཆེན་པིརྱ། །ཕོ་ཉ་ལྷ་
ཆེན་ཚོགས་བདག་ངེས་ཆ་གཉིས། །ནག་པོའི་ཆོས་སྐོར་དང་བཅས་དར་དཀར་
དྲིལ། །གསེར་རིས་རྒྱས་བཏབ་རིམ་པ་དྲུག་ལྡན་པ། །གཏད་ནས་འདིའི་བདག་
གྱིས་ལ་ཕན་ཐོགས་གསུངས། །ཕོ་ཉ་དེའང་ཨ་ཙར་གཟུགས་རིང་འདུག །བྲམ་ཟེ་
ཁ་སྤུའི་གདམས་པ་ལ་ཤེས་ན། །བསྟན་འགྲོ་ལས་བཞིའི་དབང་བསྐུར་ལེགས་པོ་
ནས། །དབང་དྲག་ལས་གཙོ་བློ་ཞིབ་ནན་ཏན་གྱིས། །དུང་ཐག་དར་དམར་འཚོ་
བསྲིང་ཚོད་ཟིན་མཛོད། །ཅེས་ཟེར། །ཚོགས་བདག་ལས་ཚོགས་རྐང་མགྱོགས་
359



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྔགས། རྫས་སྦྱོར་ཐབས་བཅས་བསླབ་ནས་ཆ་མེད་བྱུང་། དེ་སྐབས་གྲུབ་ཐོབ་གྱི་
དབང་ཕྱུག་པིརྦ་པའི་ཕོ་ཉ་ཡིན་ཟེར་བའི་ཨ་ཙ་ར་གཟུགས་རིང་ཞིག་གིས་ནག་པོ་
ཆེན་པོའི་ཆོས་སྐོར་དང༌། ལྷ་ཆེན་ཚོགས་ཀྱི་བདག་པོའི་ཆོས་སྐོར་དང༌། བྲམ་ཟེ་
གཟུགས་ཀྱི་ཆོས་སྐོར་གསུམ་དར་དཀར་གྱིས་དྲིལ་ནས་གསེར་ནས་གསེར་རེས་་་་
རྒྱས་བཏབ་པ་རིམ་པ་དྲུག་དང་ལྡན་པ་གཏད་ནས་ཁྱོད་ཀྱིས་འདིའི་བདག་པོ་་་་
གྱིས་ལ་ཕན་ཐོགས་གསུང་། ཚོགས་བདག་ལས་ཚོགས་རྐང་མགྱོགས་སྔགས་དང་
རྫས་སྦྱོར་ཐབས་བསླབ་གསུངས། དེ་སྐབས་ལྷ་མོའི་འཁྲུལ་སྣང་ལྟ་བུ་ནི། །ཅུང་
ཟད་ཆེའང་གང་ཡིན་ཆེར་མ་ངེས། །འདི་སྐབས་ནག་པོ་ཆེ་དང་ཚོགས་བདག་
དང་། །བྲམ་གྱིས་ཆོས་སྐོར་གཏོད་འདྲའི་སྣང་བ་གྱུར། །རྩ་གསུམ་བསྲུང་མ་རང་
རིག་རྩལ་ཤེས་པར། །རྟག་བརྟན་འཕྲིན་ལས་བསྒྲུབ་པར་དམ་བཅས་ནས། །ད་
དུང་ཐུགས་རྗེ་གནང་ཆེན་རེག་དེ་སྲིད། །འབྲལ་མེད་གཉིས་སུ་མེད་པའི་དངོས་
གྲུབ་སྩོལ། །ཅེས་གསུངས་སོ། །དེ་དག་ནི་བཀའ་དྲིན་ཟླ་མེད་ཁྱབ་བདག་རྩ་བའི་
བླ་མ་འགྲོ་མགོན་ཆོས་ཀྱི་རྒྱལ་པོ་ཀིརྟི་རིན་པོ་ཆེའི་རྣམ་ཐར་ཞལ་ཤེས་གསོལ་་་་་༌་
འདེབས་དང་བཅས་པ་ཁོ་བོ་ལ་གནང་བའི་རིམ་པ་ཡིན་ལ། ཁོ་བོས་སྟོད་རྣམ་
ཐར་ཆོས་རྫོང་སྤྲུལ་སྐུ་རིན་པོ་ཆེ་ལ་གསུངས་པའི་གསང་བའི་རྣམ་ཐར་གསོལ་་་་་
འདེབས་ཚིགས་ལྷུག་ཏུ་བསྒྲིགས། བར་སྐབས་ཀྱི་ཚིགས་བཅད་རྣམས་བྱིན་
རླབས་ཀྱི་ཚན་ཁ་ཆེ་ཕྱིར། རྗེ་བླ་མའི་གསུངས་རང་སོར་བཞག གཞན་གོ་སླ་བ་
རྣམས་ལ་མཆན་བུའི་ཚུལ་དུ་འགྲེལ་བ་ཁ་ཤས་རེ་ཚིགས་ལྷུག་ཏུ་བཀོད་ཏེ་ཕྱོགས་་
གཅིག་ཏུ་བསྒྲིགས་པའོ། །འདིས་ཁོངས་སུ་མ་སླེབས་པ་ཁོང་གི་ཕྱག་དཔེའི་ཁྲོད་
ན་བཞུགས་པ་རྣམས་དང༌། གཞན་རྗེ་བླ་མའི་ཐུགས་ལ་གབ་ཡོད་པ་རྣམས་རྗེ་
རང་ཉིད་ཀྱི་ཞལ་སློབ་རིག་གནས་དུ་མ་ལ་རྣམ་དཔྱོད་བློ་གྲོས་རྒྱས་ཤིང་ཞི་དུལ་
སྙིང་རྗེ་དང་ལྡན་པ་དགེ་སློང་ངག་དབང་དཔལ་ལྡན་གྱི་གཙོར་མཛད། ཁོང་གི་
360



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
ཞལ་སློབ་དང་དད་བརྩོན་ཤེས་རབ་ལྡན་པ་དག་གིས་འདིས་ཁོངས་སུ་མ་ཐེབས་་་
པ་ཕྱག་དཔེའི་ཁྲོད་དང་རྗེ་བླ་མའི་ཞལ་གྱི་བདུད་རྩི་ལས་དད་གུས་དང་བརྩོན་པ་
དྲག་པོས་བླངས་ཏེ་སྐབས་འདིར་བཅུག་ན་དགོངས་པ་ཆེན་པོ་ཡོད་པས་ས་་་་་་་
བཅད་འདི་བར་ཅིས་ཀྱང་འབྲི་བར་ཞུ་ལེགས། ཞེས་གསུང་ངག་བདུད་རྩིའི་སྐལ་
ལྡན་གདུལ་བྱ་རྣམས་ཀྱི་རེ་འདོད་སྐོང་ཕྱིར་ནོར་བུ། གསུང་ངག་སྒྲ་སྙན་པའི་སྒྲ་
དབྱངས་ཕྱིར་དུང་དཀར། ཆོས་ཀྱི་འཁོར་རྒྱུན་དུ་བསྐོར་ཕྱིར་འཁོར་ལོ་སོགས་ཀྱི་
རྟོགས་ཡོད་དེ། དེ་ཡན་ཆད་ཁོ་བོ་རྒྱ་མཚོ་དོན་ལྡན་ལ་གནང་བའི་གཏམ་གྱི་
དཀར་ཆ་གོང་འཕེལ་གྱི་རིམ་པ་བརྗོད་ཟིན་ཏོ། །སྨྲས་པ། ཕུལ་ཕྱུང་བདེ་ཆེན་
ཞིང་གི་འདྲེན་པ་མཆོག །རྒྱལ་ཀུན་གསུང་གི་དབང་ཕྱུག་འོད་དཔག་མེད། །སྟོང་
ཉིད་སྙིང་རྗེ་རང་གདངས་པད་དཀར་འཆང་། །ལྔ་བརྒྱའི་ལུས་ཅན་མཐའ་དག་
འདྲེན་པའི་ཕྱིར། །ཐ་མར་སྣང་ངོར་རྡོ་རྗེ་སློབ་དཔོན་ཚུལ། །འཛིན་མཛད་རྣམ་
འདྲེན་ཆོས་ཀྱི་རྒྱལ་པོ་དེ། །ཐོག་མ་མེད་ནས་གོམས་པའི་བག་ཆགས་མཐུས། །
གང་སྣང་བདེ་ཆེན་དག་པ་ཆོས་ཀྱི་དབྱིངས། །མཁའ་དབྱིངས་རྣམ་པར་རོལ་
བའི་ཏིང་འཛིན་རྩལ། །མཁའ་ཁྱབ་ཞི་ཁྲོ་རབ་འབྱམས་ལྷག་པའི་ལྷས། །མཁའ་
ལ་འཇའ་ཚོན་ལྟར་བཀྲ་གཟིགས་པ་རྣམས། །མཁའ་ལྟར་ཚད་དུ་བཟུང་བའི་
བྱེད་པོ་སུ། །འདས་དང་མ་འོངས་དུས་གསུམ་བསྐལ་པའི་དུས། །དུས་གཅིག་
བསྒྱུར་ཞིང་སྐད་ཅིག་བསྐལ་པའི་ཚད། །ཚད་དུ་བསྒྱུར་ནུས་ཡེ་ཤེས་སྤྲུལ་བའི་
མཐའ། །མཐའ་ཡས་ཀུན་མཁྱེན་སངས་རྒྱས་མ་གཏོགས་པར། །བློ་ལྡན་གཞན་
གྱིས་རྟོག་སེམས་སེམས་པ་ཡིས། །བྱང་ཕྱོགས་གངས་ཅན་འཛམ་གླིང་གླིང་མཆོག་
འདིར། །བཙལ་ཀྱང་ཤིན་ཏུ་རྙེད་དཀའ་དཀའ་བའི་དོན། །ས་སྐྱེས་བདག་འདྲའི་
རྟོགས་བརྗོད་བརྗོད་འོས་མིན། །འོན་ཀྱང་རྣམ་འདྲེན་གསུང་ངག་རྒྱ་མཚོའི་ལས།།
རིན་ཆེན་མཐའ་དག་ལེན་པར་མ་ནུས་ཡང་། །ཆ་ཤེས་བླངས་ནས་དགོས་དོན་
361



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྩོལ་པ་འདི། །དཔལ་ལྡན་བསྐལ་བཟང་བསོད་ནམས་ཟུང་གིས་རྙེད། །དེ་ལྟར་
རྣམ་འདྲེན་མཚུངས་མེད་ཆོས་ཀྱི་རྒྱལ་པོ་དེའི་ཐུན་མོང་གདུལ་བྱའི་སྣང་ངོར་་་་་
བསྟན་པའི་མཛད་པ་བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་བ་ཡིན་ལ། རྗེ་
བླ་མའི་གསུང་ངག་དང་གསུང་ཡིག་ལ་ཅུང་ཞིག་ཐོས་པ་དང་མཐོང་བ་གཞན་་་་་
བརྗོད་པར་བྱ་སྟེ། དེ་ཡང་རྗེ་བླ་མ་རང་གི་གསུང་ལས། ཕྱི་རོལ་སྣ་ཚོགས་བརྟུལ་
ཞུགས་སྤྱོད་པ་རོལ། །རྡོ་རྗེའི་བཟླས་བརྗོད་ལྟ་སྒོམ་ནང་ན་གསལ། །གསང་བ་རྡོ་
རྗེ་རང་རྩལ་འགགས་པ་མེད། །སངས་རྒྱས་རྡོ་རྗེའི་ཞབས་ལ་གསོལ་བ་འདེབས། །
ཐ་མལ་སྣང་ཞེན་གཡང་སར་ཉམས་མི་མངའ། །ཟབ་ལམ་རིམ་གཉིས་འདབ་
གཤོག་རྣམ་པར་བཀྲ། །ཟུང་འཇུག་སྒྱུ་མའི་འཕུར་ལྡིང་རོལ་བ་ཅན། །མི་སྐྱོད་རྡོ་
རྗེའི་ཞབས་ལ་གསོལ་བ་འདེབས། །ཞེས་གསུངས་པ་ནི། དོན་ལ་བདེ་བ་ཆེན་པོ་
སྐྱེ་ཤི་འཕོ་འགྱུར་མེད་པ་ཡེ་ཤེས་རང་སྣང་གི་ལུས་ཟག་མེད་རྡོ་རྗེའི་སྐུ་བརྙེས་་་་་
ཀྱང་། ཐ་མལ་གྱི་སྣང་ངོར་ཕྱི་རོལ་ཏུ་གྲུབ་རྟགས་སྣ་ཚོགས་པའི་བརྟུལ་ཞུགས་ཀྱི་
སྤྱོད་པས་མ་དད་པ་དང་ལོག་པར་འདྲེན་པ་རྣམས་ཟིལ་གྱིས་གནོན་ཅིང་། ནང་
དུ་རྩ་ཐིག་རླུང་གསུམ་ལས་སུ་རུང་ཤིང་བུམ་པ་ཅན་དང་རྡོར་བཟླས་སོགས་ལ་་་
ནང་བྱན་ཆུད་པ། གསང་བདག་གཉུག་རང་འབྱུང་མ་རང་ཤར་ལྷན་སྐྱེས་ཡེ་
ཤེས་གསལ་སྟོང་ཟུང་འཇུག་འཁོར་འདས་སྤངས་བླང་དགག་སྒྲུབ་དང་བྲལ་ཞིང་།
བདེ་བ་ཆེན་པོ་འཕོ་འགྱུར་སྐྱེ་འགག་མེད་པ་རང་བཞིན་ལྷུན་གྲུབ་སྙིང་རྗེ་ཆེན་་་་་
པོའི་རྩལ་ལས་བདེ་འགྲོའི་དོན་མཛད་པས་སོ། །དེ་ལྟར་བརྟག་པའི་རྨི་ལམ་
འཁྲུལ་སྣང་ལྟ་བུའི་ཀུན་རྫོབ་བདེན་མེད་ཐ་མལ་གྱི་འཇིག་རྟེན་འདིའི། རྟག་
འཛིན། ཞེ་ཆགས། དགྲ་སྡང་། འབྱོར་རྒུད། སྐྱེ་རྒ་ན་འཆི་སོགས་དུཁའི་གཡང་
ས་ལ་ཉམ་ང་བག་ཚ་མེད་ལ་བསྐྱེད་རྫོགས་ཀྱི་ལུས་སྟོབས་རྒྱས་ཤིང་སྐུ་གསུམ་གྱི་་་
འདབ་གཤོག་བཀྲ་བ། ཐབས་ཤེས་ཀྱི་མཆུ་སྡེར་དང་བཅས། བདེ་སྟོང་ཟུང་
362



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
འཇུག་སྒྱུ་མའི་རྩལ་གྱིས་འཁོར་འདས་ཀྱི་དབྱིངས་ལ་ཐོགས་གཏུགས་མེད་པར་་་་་
འཕུར་ལྡིང་བྱེད་ཅིང་། འཁོར་བའི་སེམས་ཅན་འདྲེན་པ་དང་། བདེ་བ་ཆེན་
པོའི་ཁང་བཟང་ལ་འཇུག་པ་རྣམས་ཅིག་ཆར་དུ་གྲུབ་པའི་ཕྱིར། དཔེར་ན། །
གཤོག་རྩལ་རབ་ཏུ་རྫོགས་པའི་ནམ་མཁའ་ལྡིང་གིས། རི་བྲག ཆུ་ཀླུང་། ནགས་
ཚལ། ངམ་གྲོག གཅོང་རུང་། གཡང་ས་སོགས་ལ་ཉམ་ང་ཐོགས་གཏུགས་མེད་
པར་འཕུར་རྩལ་གྱིས། ས་ལ་ཟན་འཚོལ་བ་དང་། མཁའ་ལ་ལྡིང་བ་དང་། བྲག་
ལ་གནས་པ་རྣམས་ལྷན་དུ་བྱེད་པ་བཞིན་ནོ། །ཡང་རྗེ་རང་གི་གསུང་པ་ལས། ལྷ་
དང་མཁའ་འགྲོ་ཡེ་ཤེས་སྐུ་ལ་རྫོགས། །ཞེས་གསུངས་པའི་དོན་ནི། རྗེ་རང་གི་སྐུ་
ལ་ཞི་ཁྲོ་རབ་འབྱམས་ཀྱི་ལྷ་ཚོགས་ཚང་སྟེ། དེ་ཡང་བསྐྱེད་རིམ་དུས་སུ་ཕྱི་རོལ་
གྱི་ཡུལ་ཉེར་བཞི་དང་། གནས་སོ་གཉིས་ཀྱི་དཔའ་པོ་མཁའ་འགྲོ་རྣམས་རང་
ཡུལ་གྱི་རྩ་ཁམས་ལ་འདུས་པའི་ཕྱིར། ལྷ་ཕྱི་རོལ་ལས་རྙེད་སྙམ་པའི་རི་དྭགས་
སྨིག་རྒྱུ་སྙོག་པ་དང་འདྲ་བར་ཐལ། དེ་མ་རྟོགས་རྣམས་ནི་རེ་དོགས་འཁོར་བར་
འཁྱམས་པའི་ཕྱིར། དཔེར་ན་རྒྱལ་བུ་རྐང་འཁྱམས་རྒྱལ་སར་ངོ་མ་འཕྲོད་པ་
དང་འདྲ་བར་ཐལ། རྟོག་པ་རྣམས་ལ་རྒྱལ་བུ་རང་གི་ཕ་ཤུལ་དུ་རྒྱལ་སྲིད་ལོངས་
སྤྱོད་ལ་རང་དབང་བསྒྱུར་བ་དང་མཚུངས་པའི་ཕྱིར། དེ་ཡང་། རྗེ་བཙུན་མི་
ལའི་གསུང་མགུར་ལས། ཀུན་རྫོབ་ནང་ནས་དོན་དམ་རྙེད། །རང་སེམས་ནང་
ནས་སངས་རྒྱས་རྙེད། །ཅེས་གསུངས་པ་དང་། གཞན་ཡང་། ཇི་ལྟར་ཆུ་ནི་རྙོག་
མེད་དྭངས་གྱུར་ན། །ཉི་ཟླའི་གཟུགས་བརྙན་འབྱུང་བ་བཙལ་མི་དགོས། །རང་
སེམས་རྣམ་པར་དག་པར་གྱུར་པ་ན། །རྒྱལ་བའི་བྱིན་རླབས་འབྱུང་བ་བཙལ་མི་
དགོས། །ཞེས་གསུངས་པ་ལྟར། བླ་མའི་སྐུ་ལུས་ལ་སངས་རྒྱས་ཐམས་ཅད་འདུས་
པའི་དགོས་པ་ཡོད། ཅིའི་ཕྱིར་ཞེ་ན། ཕུང་པོ་ལྔ། རིགས་ལྔ། ཁམས་བཞི། ཡུམ་
བཞི། སྐྱེ་མཆེད་དང་རྩ་རྒྱུས་བྱང་སེམས་ཡན་ལག་ཁྲོ་བོ་སོགས། བ་སྤུ་སྤྲུལ་བའི་
363



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
སྒྲི
དགྲ་བཅོམ་སོགས་མདོར་བསྡུས་སོ། །རྒྱས་པར་བཤད་ན་བསམ་གྱིས་མི་ཁྱབ་
ཀྱང་རེ་ཞིག་དེ་ཙམ་མོ། །དེ་ལྟར། བླ་མ་སྐྱབས་གསུམ་ཀུན་འདུས་ཏེ། མདོ་
སྔགས་ཟུང་འབྲེལ་ལྟར་ན། བླ་མའི་སྐུ་དགེ་འདུན་དང་མཁའ་འགྲོ་ཀུན་འདུས།
གསུང་ལུང་རྟོགས་དང་དྲང་ངེས་ཀྱི་དམ་ཆོས་ཀུན་འདུས། ཐུགས་སངས་རྒྱས་
དང་ཡི་དམ་ཞི་ཁྲོ་ཀུན་འདུས། ཡོན་ཏན་ནོར་ལྷ་དང་འཕྲིན་ལས་ཆོས་སྐྱོངས་སོ། །
དེ་ཡང་བླ་མེད་ལྟར་ན། སྐུ་རྣམ་སྣང་། གསུང་འོད་དཔག་མེད། ཐུགས་མི་བསྐྱོད་
པ། ཡོན་ཏན་རིན་ཆེན་འབྱུང་ལྡན། འཕྲིན་ལས་དོན་ཡོད་གྲུབ་པ་མཚོན། དེ་
ཡང་། རིགས་བརྒྱ་རིགས་ལྔ་རིགས་གསུམ་རིགས་གཅིག་ཏུ། ཞེས་པ་ནི། རིགས་
གཅིག་གི་ རྡོ་རྗེ་འཆང་རྩ་བའི་བླ་མ་གཅིག་པུ་ལ་འདུས་སོ། །དེ་ཡང་རྡོ་རྗེའི་
མགུར་ནས་ཟབ་རྒྱས་ཆོས་ཀུན་འཁྲོལ། །ཞེས་གསུངས་པའི་དོན་ནི། གསུང་
དབྱངས་ཡན་ལག་དྲུག་ཅུའི་སྙན་འགྱུར་གྱི་ཆོས་ཀྱི་ཕུང་བོ་བརྒྱད་ཁྲི་བཞི་སྟོང་་་་་
རྣམས་ངེས་དོན་དང་དྲང་དོན་གཉིས་སུ་བསྡུས་ཏེ། གདུལ་ཁམས་དང་དབང་
བོའི་དུས་དང་འཚམས་པར་ཆོས་ཀྱི་འཁོར་ལོ་རྒྱ་ཆེན་པོ་བསྐོར་ཏེ་སྐལ་ལྡན་་་་་་་
རྣམས་སྨིན་གྲོལ་ལ་འགོད་པ་འདིའོ། །ཡང་དེ་ཉིད་ལས། འགྱུར་མེད་མཁའ་ཁྱབ་
ཡེ་ཤེས་ཐུགས་ལྡན་པ། །ཞེས་གསུངས་པའི་དོན་ནི། ཐུགས་འགྱུར་མེད་ཡེ་ཤེས་
ཀྱི་ངང་ལས་ཤེས་བྱའི་གནས་ཐམས་ཅད་ཇི་ལྟ་བ་བཞིན་དུ་མཁྱེན་ཅིང་མཁའ་་་་
ཁྱབ་ཀྱི་སེམས་ཅན་ཐམས་ཅད་ལ་ཐུགས་རྗེ་ཉི་མའི་འོད་ཟེར་ལྟར་ཉེ་རིང་མེད་་་་་
པར་ཀུན་ལ་ཁྱབ་པའི་དོན་ནོ། །དེ་ཡང་རྗེ་མི་ལའི་གསུང་མགུར་ལས། དོན་རླུང་
སེམས་གཉིས་ཁ་རང་དབང་ཐོབ། །ང་དེ་ཕྱིར་ནམ་མཁའི་རྣལ་འབྱོར་པ། །ནང་
འདུ་བ་རྣམ་བཞི་ཡོངས་སུ་འདྲེས། །ཕྱི་འབྱུང་བ་ཆུ་ལ་ཉམ་ང་མེད། །ཅེས་པ་
དང་། གཞན་ཡང་། ཕ་ལ་བུ་སྐྱེས་གྱད་ཀྱི་རིགས། །སྡང་དགྲ་ལ་རི་ཟུར་འཆོར་
མ་མྱོང་། ཞེས་གསུངས་པ་དང་དོན་མཐུན་པར། རྗེ་བླ་མ་འདི་བསྐྱེད་རྫོགས་
364



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
རྟོགས་པ་ཀློང་དུ་གྱུར་ཕྱིར། ཕྱི་རོལ་གྱི་གང་གིས་མི་རྫུ་སྟེ། དེ་ཡང་གཟུགས་ཅན་
གྱི་དགྲ་ནག་ཕྱོགས་ཀྱི་བདུད་རིགས་དྲག་ཤུལ་ཅན་མ་རུང་བ་དག་གིས། རྗེ་བླ་
མའི་སྐུ་ལ། མེ་མདའ་བཅུ་དྲུག་དུས་གཅིག་ལ་བསྣུན་པས། ན་བཟའ་ཅུང་ཟད་
སློག་པ་མ་གཏོགས་སྐུ་ལ་མ་ཚུགས་པར་མདེའུ་རྣམས་ན་བཟའི་ལྟེབ་དང་ས་ལ་་་་་
སྲན་མ་ཀྱང་ལོག་ལ་གཏོར་བ་བཞིན་འཐོར་སོང་། གཅིག་གིས་ཐུགས་ཀའི་ཐད་
ནས་ཤ་སྐྱིའི་བར་ལ་འཁོར་ཏེ་སྐུ་རྒྱབ་ལ་ཐོན་སོང་བའི་ཤུལ་དུ་ཆུ་སེར་ཅུང་ཟད་་་་
ཐོན་པ་དང་མཉམ་དུ་སྔོན་སྐུ་སྟོད་ལ་བསྙུང་གཞི་ཅུང་ཟད་ཡོད་པ་བྲལ་གསུངས།
དེ་རྗེས་མདའ་མདུང་རལ་གྲི་སོགས་རྣོ་ངར་གྱི་མཚོན་ཆའི་སྐུ་ལ་ཆར་བསྣུན་པས་་
འགྱུར་མེད་སྲ་མཁྲེགས་རྡོ་རྗེ་ལྟ་བུར་སྐུ་ལ་མ་ཚུགས་པ་ལས། ནག་ཕྱོགས་ཀྱི་སྡིག་
ཅན་དེ་དག་དད་པ་སྐྱེས་ཏེ། འགྱོད་བཤགས་ཕུལ་ནས་བཀའ་འབངས་སུ་སོང་།
དེ་མ་ཟད་ནག་ཕྱོགས་ཀྱི་ཕྲག་དོག་ཅན་ཁ་ཅིག་གིས་རིགས་སྔགས་ཀྱི་སྦྱོར་བས་་་་
ཁོང་གི་ཕྱོགས་ལ་བདུད་མགོན་ཆད་པས། དྲག་ཤད་ནག་པོ་འཁོར་བཅས་ཁོང་
གི་མདུན་དུ་འོང་ནས་གུས་པས་སྙིང་གཏམ་གྱི་ཚུལ་དུ་གང་གི་གསང་བའི་རྣམ་་་་
ཐར་སྐབས་ཀྱི་ཚིགས་བཅད་དེ་རྣམས་གསུངས་ཤིང༌། ཁྱད་པར། ང་ཡེ་ཤེས་ལྷ་
ཡིས་ཁྱོད་མི་འཚེ། །ཁོས་འཇིག་རྟེན་ལྷ་འདྲེ་ཁོལ་མི་ནུས། །ཞེས་དང༌། གཞན་
ཡང་། ངེད་སྲུང་མས་གྲོགས་བགྱིད་གནོད་མིན་ཀྱང་། །ཞེས་པའི་དོན་ལ་ཁོང་ལ་
མི་གནོད་ཅིང་གྲོགས་བྱེད་པར་ཁས་བླངས། མགོན་པོ་ཕྱག་དྲུག་པའི་བསྐང་གསོ་
འབད་ན་ལེགས་པ་སོགས་ལུང་འགའ་བསྟན། གོང་གིས་ངའི་རྣམ་ཐར་གྱི་སྐབས་
སུ་བཤད་པ་ལྟར། ཁོང་གི་ཏིང་ངེ་འཛིན་གྱིས་གཟིགས་སྣང་ལ་ལུང་བ་སུམ་
འགྱོག་རྟགས་མཚན་གཅིག་ན་སྒྲུབ་ཁང་ཤར་ལྷོར་སྒོ་བསྟན་པའི་ནང་ན་མི་ལྔའི་་་
བསྒྲུབས་ཤིང་ཧོམ་སོགས་གསལ་བོར་གཟིགས། དེ་ཚེ་ཕྱིར་བཟློག་གིས་ཁོ་རང་
རྣམས་ལ་རང་གཤེད་ཕབ་ན་ལེགས་པས་ལུང་བསྟན་བྱུང་ཡང༌། ཁོང་ལ་གནོད་
365



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མི་ནུས་ཤིང་བྱམས་སྙིང་རྗེས་ཕ་རོལ་པོའི་སྟེང་དུ་ཕྱིར་མ་རྦད་པར་བཏང་སྙོམས་་
སུ་བཞག་ཀྱང་། སྤུ་གྲི་རྣོན་པོ་བུ་ཆུང་གི་ལག་ཏུ་ཐོགས་ཀྱང་དགྲ་ལ་རྒོལ་མི་ནུས་
པས་ཁོ་རང་བརླག་པ་དང་། ཀླད་ཆུང་གིས་རྡོ་ནམ་མཁར་འཕང་ན་ཕྱིར་ཁོ་རང་
གི་མགོ་ལ་འབེབས་པ་བཞིན། ཕ་རོལ་གྱི་རྦོད་སྟོང་མཁན་ཁོ་རང་རྣམས་ཀྱི་སྟེང་
དུ་ཕྱིར་ལོག་སྟེ་རང་ཕུང་ལ་སོང་། དེ་ལྟར་གནོད་པ་གང་གིས་མི་ཚུགས་པར་
མཐུ་སྟོབས་གྲུབ་པའི་དབང་ཕྱུག་ཆེན་པོ་དེ་ཉིད་ཀྱིས་བསྟན་འགྲོའི་དོན་རྒྱ་ཆེན་་་་
པོ་མཛད་པ་ལ། གཞན་གདོལ་བའི་ཕྲུ་གུ་བསླབ་ཤེས་ཀྱི་ཡོན་ཏན་དང་། སྒོམ་
པའི་ཉམས་མྱོང་གང་ཡང་མི་ལྡན་ཞིང་། གཡོ་སྒྱུ་ཟོལ་ཟོག་གི་ཚེ་འདིས་རང་དོན་
དུ་ཆེ་ཐབས་ཁོ་ན་བསྒྲུབས་བཞིན། གཞན་གྱི་སྣང་ངོར་གྲུབ་མཐའི་ཁ་འཛིན་
བྱེད་པ་ལྟར། ཕྱོགས་རིས་ཆགས་སྡང་གིས། བསྟན་པའི་དཀྲུགས་ཤིང་མཁན་ཁ་
གཅིག་གིས་ང་རྒྱལ་དང་འགྲན་སེམས་ཕྲག་དོག་གིས་ཁོང་ལ་རྒོལ་ཡང་་་་་་་་
འཇིགས་ཏེ། དཔེར་ན། སེངྒེ་ལ་ཝ་སྐྱེས་སོགས་སྡེར་ཆགས་ཐམས་ཅད་ཀྱིས་རྒོལ་
མི་ནུས་པ་དང་། མཁའ་ལྡིང་རྒྱལ་པོས་འདབས་ཆགས་ཐམས་ཅད་ཟིལ་གྱིས་
གནོན་པ་ལྟར་འགྲན་པའི་ཟླ་ཐམས་ཅད་བྲལ་བ། མཐུ་སྟོབས་མཁྱེན་བརྩེའི་ནུས་
པས་མ་རུང་བའི་ལོག་པར་འདྲེན་པ་ཐམས་ཅད་ཚར་གཅོད་ཅིང་སྐལ་ལྡན་་་་་་་
རྣམས་རྗེས་སུ་འཛིན་པ་ཕྱོགས་ལས་རྣམ་པར་རྒྱལ་བའི་རུ་མཚོན་ལྷ་ལམ་ཁྱབ་་་་་
པར་བསྒྲེངས་ཤིང་། སྙན་གྲགས་ཚངས་པའི་ཡུལ་སར་ཁྱབ་པོ། །སྨྲས་པ། གཞོམ་
མེད་རྡོ་རྗེའི་གུར་འཆང་བརྟན་པོའི་ནང༌། །བདག་མེད་ཏིང་འཛིན་མི་གཡོའི་
རྫོངས་བཟུང་ནས། །བཟོད་པའི་གོ་གྱོན་ཕ་རོལ་དགྲ་སྡེ་ལས། །རྒྱལ་བས་རུ་
མཚོན་སྲིད་རྩེར་ཁྱབ་པར་འཕྱར། །སྙིགས་དུས་ནག་ཕྱོགས་དམུ་རྒོད་ཚོགས་
རྣམས་ཀྱིས། །སྣ་ཚོགས་མཚོན་ཆ་སྐུ་ལ་བསྣུན་ན་ཡང་། །མི་ཤིགས་རྡོ་རྗེའི་སྐུ་ནི་
རབ་བརྟན་ཚེ། །ནག་ཕྱོགས་དཔུང་རྣམས་དད་པས་ལམ་ལ་བཀོད། །ཕ་རོལ་
366



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
མཁན་གྱིས་རྒོད་སྟོང་གནས་གྱུར་ཀྱང་། །བྱམས་དང་སྙིང་རྗེའི་ཏིང་འཛིན་
གསལ་སྣང་གིས། །ཕ་རོལ་ལྷ་སྲུངས་ཚོགས་ཀྱང་བྲན་དུ་བཀུགས། །ཅི་བཅོལ་
ལས་རྣམས་བསྒྲུབ་པར་ཁས་བླང་བས། །དེ་ལྟར་རྒོལ་བ་གང་གིས་མི་རྫུ་བར། །
མཁས་གྲུབ་ཉེ་དབང་དབུས་ན་ལྷ་དབང་ལྟར། །དཔའ་བོ་སེངྒེ་ལྟ་བུའི་སྤྱོད་
འགྲོས་ཀྱིས། །བསྟན་དང་འགྲོ་བའི་དོན་ཆེན་བྱེད་པ་ལ། །རྨོངས་པའི་གདོལ་
ཕྲུག་ཁ་གཅིག་ཕྲག་དོག་གིས། །ཀློག་ཤེས་ཙམ་གྱིས་གྲུབ་མཐའི་ཤན་འབྱེད་ལྟར། །
བྱེད་བཞིན་རློམས་པའི་ཝ་སྐྱེས་ལྟ་བུ་དག །ང་རྒྱལ་སེང་ལྤགས་གྱོན་འདྲའི་ཁྲིར་
འགྱིངས་ཀྱང་། །ཐོས་བསམ་སྒོམ་པའི་མཆུ་སྡེར་བག་ལ་ཞ། །འཆད་རྩོད་རྩོམ་
པའི་མཁྱེན་དཔྱོད་དྲན་པ་ཉམས། །ཟབ་དོན་སྙན་འགྱུར་རང་སྐད་ག་ལ་འབྱུང་། །
རང་བསྟོད་གཞན་སྨོད་འོ་དོད་སྒྲོགས་པ་ཡི། །ཆགས་སྡང་དཀྲུགས་ཤིང་ཚུལ་
འཆོས་མཁན་པོ་འགས། །རྣམ་འདྲེན་ཡོངས་འཛིན་ཁྱེད་དང་འགྲན་སྙམ་པ། །མེ་
ཁྱེར་ཉི་མའི་འོད་ལ་འགྲན་པ་ལྟར། །སེངྒེ་ཝ་སྐྱེས་གཉིས་ཀྱི་ཁྱད་པར་ལྟོས། །དེ་
ཕྱིར་རྣམ་འདྲེན་མཁས་མཆོག་གདོང་ལྔའི་དབང་། །བློ་བཟང་གྲགས་བསྟན་ཁ་
བའི་རྡུལ་བརྩེགས་རྩེར། །རིགས་རུས་ཆོ་འབྲང་རྒྱས་པའི་དགའ་ཚལ་ན། །བསླབ་
གསུམ་ལུང་རྟོགས་ལུས་སྟོབས་ཆེར་རྒྱས་ཤིང་། །ཐོས་བསམ་བསྒོམས་པའི་གཡུ་
རལ་ཁུར་གྱིས་བརྗིད། །འཆད་རྩོད་རྩོམ་པའི་མཆུ་སྡེར་བསྒྲད་བཞིན་དུ། །ཐེག་
ཆེན་ཟབ་དོན་ངར་སྐད་ཆེར་སྒྲོགས་ཚེ། །ལོག་སྨྲ་ཝ་སྐྱེས་ཚོགས་ཀྱིས་སྙིང་འདར་
བའི། །ཕྱོགས་ལས་རྣམ་རྒྱལ་ཚངས་པའི་གསུང་སྙན་པོ། །སྐལ་ལྡན་ཚོགས་ཀྱི་རྣ་
བར་ཆེས་ཆེར་འཇེབས། །དེ་ལྟར་མཚན་ལྡན་རྡོ་རྗེ་སློབ་དཔོན་དེས། །ཞལ་དྲོ་
བདུད་རྩི་འཐུང་འདི་ཆེས་སྐལ་བཟང༌། །ཞེས་བྱ་བ་ནི་བར་སྐབས་ཀྱི་ཚིགས་སུ་
བཅད་པའོ། །
རྗེ་བླ་མའི་གསུང་ལས། ཆོས་སྲུང་རྣམས་དང་ལྷན་ཅིག་རིགས་དྲུག་གནས། །
367



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མྱུལ་ཞིང་ཡི་དྭགས་གྲོང་ཁྱེར་ཧེ་རུ་ཀའི། །ང་རྒྱལ་ངང་ནས་བཅོམས་ཤིང་གནས་
ངན་འགྲོ། །བདེ་ཆེན་ཐར་བར་འཁྲིད་ལ་གསོལ་བ་འདེབས། །ཁྱད་པར་ཉི་ཚེ་
གནས་ཀྱི་ངན་སོང་དུ། །ལྷུང་བའི་འབྲེལ་ཟབ་སྡིག་ཅན་མ་ལུས་ཀུན། །ཁྲག་ཐུང་
གར་གྱིས་གཙན་ཐབས་མངོན་མཐོའི་ལམ། །ཚུལ་བཞིན་འགོད་པར་མཛད་ལ་
གསོལ་བ་འདེབས། །ཞེས་དུས་གསུམ་གྱི་རྒྱལ་བའི་མཁྱེན་བརྩེ་ནུས་པའི་རང་
གཟུགས་ཡིན་ཕྱིར་ལྐོག་གྱུར་གྱི་རྟོག་པ་ཐམས་ཅད་སྐྱུ་རུ་ར་ལག་མཐིལ་དུ་བཞག་་
པ་ལྟར་མཁྱེན་ནའང༌། དེར་མ་ཟད་ཀུན་རྫོབ་ཏུ་རླུང་སེམས་དབུ་མར་ཆུད་ཅིང་།
སྤྱན་ལྔ་ཡེ་ཤེས་མངོན་དུ་གྱུར་པའི་ཕྱིར། དེ་ཡང་། རྗེ་མི་ལའི་གསུང་མགུར་ལས།
ཡོན་བདག་གི་བླ་མཆོད་བྱེད་པ་ལ། །སྙིང་རྗེ་བྱམས་སེམས་ལྡན་པ་དགོས། །མང་
པོའི་ཚོགས་དཔོན་བྱེད་པ་ལ། །ཡོན་ཏན་རྟོག་པ་ལྡན་པ་དགོས། །གྲུབ་ཐོབ་ཀྱི་བླ་
མ་བརྙེས་པ་ལ། །དག་སྣང་དང་སྙིང་རུས་ཆེ་བ་དགོས། །གཤིན་པོའི་ཟ་མ་ཟ་བ་
ལ། །མཐོང་ལམ་གྱི་ཡོན་ཏན་ལྡན་པ་དགོས། །ཚེ་འདས་ཀྱི་རྣམ་ཤེས་འདྲེན་པ་ལ།
མངོན་ཤེས་དང་གྲུབ་རྟགས་ཐོན་པ་དགོས། །དད་ལོག་སྣང་བ་བསྒྱུར་བ་ལ། །རྫུ་
འཕྲུལ་གྱིས་སྤྲུལ་བ་མང་པོ་དགོས། །དེ་རིང་འདུན་ཚོགས་ཀྱི་དཀྱིལ་འཁོར་ལ། །
མངོན་དུ་ལམ་སྣ་ཟིན་པ་དགོས། །ཞེས་གསུངས་པ་དང་དོན་མཐུན་པར། ཟག་
མེད་ཀྱི་མངོན་ཤེས་ཐོགས་པ་མེད་ཕྱིར། ཁོང་གི་གསོལ་དཔོན་གཅིག་ཤི་བ་ལ་
གར་སྐྱེས་གཟིགས་པས་ངན་སོང་དུ་སྐྱེ་བར་དགོངས་ནས། ཏིང་འཛིན་གྱིས་ངང་
ལས་འཁོར་ལོ་བདེ་མཆོག་གི་སྐུར་བཞེངས་ནས། ཆོས་སྐྱོང་རྣམས་དང་ལྷན་ཅིག་
རིགས་དྲུག་གི་གནས་སོ་སོར་ཕེབས་པ་ལས་ཡི་དྭགས་ཀྱི་གྲོང་ཁྱེར་དུ་འཇམ་་་་་
དཔལ་ཧེ་རུ་ཀའི་ང་རྒྱལ་གྱིས་དེ་དང་ལྷན་ཅིག་འབྲེལ་ཟབ་འགའ་ཞིག་བདེ་ཆེན་
ཐར་བར་དྲངས་པའི། ཡང་གསོལ་དཔོན་དེ་ཉིད་སྟོར་སོང་བ་དང༌། ཁོང་གི་རྫུ་
འཕྲུལ་གྱིས་དམྱལ་བའི་ཡུལ་ཁམས་སུ་བཙལ་བས། དམྱལ་བ་ཉི་ཚེ་ན་འདུག་པ་
368



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག་
དང་། གཞན་ཡང་ཁོང་ལ་འབྲེལ་ཟབ་ཀྱིས་སྡིག་ཅན་དེར་གནས་པ་ཐམས་ཅད་
ཕྱོགས་གཅིག་ཏུ་བདེ་མཆོག་ཁྲག་འཐུང་གར་གྱིས་བཙན་ཐབས་སུ་དྲངས་ཏེ།
མངོན་མཐོ་དང་ངེས་ལེགས་ཀྱི་བདེ་བ་ལ་བཀོད་པར་བྱས་སོ། །དེ་ཡང་རྗེ་བླ་མ་
རང་གི་གསུང་ལས། རྡོ་རྗེ་གསུམ་ལ་གཡོ་བ་མེད་བཞིན་དུ། །མཐོང་ཐོས་དྲན་
རེག་འགྲོ་བ་མ་ལུས་པ། །བདེ་ཆེན་ཐར་བར་བསྒྲོད་པའི་ས་བོན་བསྐྲུན། །འགྲོ་
འདྲེན་སྤྲུལ་བའི་སྐུ་ལ་གསོལ་བ་འདེབས། །ཞེས་གསུངས་པ་ནི། སྐུ་རྡོ་རྗེའི་ལྷའི་
སྐུ་དང་། གསུང་རྡོ་རྗེའི་སྔགས་ཀྱི་སྒྲ་དང་། ཐུགས་རྡོ་རྗེའི་བདེ་སྟོང་གི་ཏིང་
འཛིན་ལ་གཡོ་བ་མེད་བཞིན་དུ། མཁའ་ཁྱབ་ཀྱི་འགྲོ་བ་རྣམས་མཐོང་ཐོས་དྲན་
རེག་མཐའ་དག་འདྲེན་པས་སྐྱོ་ངལ་སུན་པ་མེད་པར་སྙིང་སྟོབས་མཆོག་གི་སྐྱེས་་་
བུ། སྐུ་མཐོང་བ་དང་གསུང་ཐོས་པའི་མོད་ལས་རྒྱ་བོད་སོག་གསུམ་གྱི་དྲག་ཞན་
མཐའ་དག་དང་། ཁྱད་པར་ལྟ་གྲུབ་མི་མཐུན་པ་དང་དམུ་རྒོད་སོགས་ཀྱང་རང་
དབང་མེད་པར་དད་པ་སྐྱེས་ཞིང་སྦྱིན་བདག་དང་སློབ་འབངས་སུ་འགྱུར་བ།
འཆད་པ་དང་རྩོད་པའི་ཕྱོགས་རིས་སུ་མ་ཆད་པའི་མཁས་པ་དང་གྲུབ་པའི་་་་་་
ཚོགས་ཐམས་ཅད་ངོ་མཚར་བསྐྱེད་ཅིང་། རྩོམ་པའི་ལོག་སྨྲ་མཐའ་དག་གི་
སྤོབས་པ་འཕྲོག་པ། ཐུགས་རྗེའི་དང་བྱིན་རླབས་ཀྱིས་ནད་དང་གདོན་གྱིས་
གདུང་བ་རྣམས་ཀྱང་ཞི་ཞིང་བདེ་བ་ལ་འགོད་པ། དབང་དང་རྗེས་གནང་གི་
དུས་སུ་སྐལ་ལྡན་གྱི་སློབ་མ་རྣམས་ཀྱི་རྒྱུད་ལ་བྱིན་རླབས་ཀྱི་ནུས་པ་ཐོན་པ་་་་་་
སོགས་སོ། །དེ་ལྟ་བུའི་གྲུབ་པའི་དབང་ཕྱུག་ཆེན་པོ་དེ་ཉིད་གང་དུ་ཕེབས་པའི་
ས་ཕྱོགས་སུ་འབྱུང་བོ་མི་མ་ཡིན་གྱིས་འཚེ་བའི་ནད་ཡམས་དང་སྡིག་ཅན་བདུད་
ཀྱིས་འཚེ་བའི་དམག་འཁྲུགས་དང་། སྡེ་བརྒྱད་ཀྱིས་གནོད་པའི་སད་སེར་ཐན་
པ་གཅན་ཟན་མ་རུང་བའི་གནོད་པ་སོགས་ཞི་ཞིང༌། ལོ་ཕྱུགས་ལེགས་ཤིང་ནོར་
འབྲུ་ཕུན་སུམ་ཚོགས་པ་ཕན་ཚུན་མཐུན་ཅིང་གནས་སྐབས་དང་མཐར་ཐུག་གི་་་
369



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བདེ་སྐྱིད་ལ་འགོད་ནུས་སྐྱེས་བུ་མཆོག་རབ་དམ་པ་དེ་ཉིད་ཀྱིས་བཀའ་དྲིན་་་་་་་
གཞལ་དུ་མ་མཆིས་པ་རང་ཅག་རྣམས་ཀྱིས་མཐོང་བཞིན་པ་འདིའོ། །དེ་ལྟར་
རྣམ་འདྲེན་མཚུངས་མེད་ཆོས་ཀྱི་རྒྱལ་པོ་དེའི་ངོ་མཚར་མཛད་པ་འདོད་དགུའི་་་
བང་མཛོད་ལས་མདོར་བསྡུས་ཙམ་བཀོད་གཏམ་གྱི་དཀར་ཆ་གོང་འཕེལ་གྱི་རིམ་
པ་རེ་ཞིག་རྫོགས་སོ། །ཨ་ཏི་ཥྛ་བཛྲ་ས་མཱ་ཡཱ་གུ་ཧྱ
སྨྲས་པ། བློ་ཆེན་ཐུགས་བསྐྱེད་འཆི་མེད་ལམ་ཡངས་ལས། །མཁས་བཙུན་
བཟང་པོའི་མཁྱེན་བརྩེ་འོད་སྟོང་འབར། །བསྟན་འགྲོ་བདེ་སྐྱིད་སྣང་བ་གསལ་
མཛད་པ། །རྒྱལ་སྲས་གྲུ་འཛིན་ཕྱག་ན་པདྨའི་མཚན། །མགོན་དེས་ཐུགས་རྗེས་
རྟ་ལྗང་འོད་དཀར་གྱིས། །རྣམ་ཐར་གསང་བའི་པད་དཀར་བཞད་པའི་ཚེ། །
བདག་བློ་མོས་པའི་རྐང་དྲུག་བྷ་མ་རའི། །རྟོགས་བརྗོད་སྙན་འགྱུར་ཀླུ་དབྱངས་
འདི་ན་སྒྲོགས། །རང་བཟོའི་གཅམ་བུའི་ངག་སྒྲོས་མ་ཡིན་པར། །རྣམ་འདྲེན་
ཞལ་གྱི་དྲོད་རླངས་ལས་འོངས་པས། །བྱིན་རླབས་རང་སར་འཐུལ་བའི་བདུད་
རྩིའི་རྒྱུན། །དོན་གཉིས་འཛུམ་གྱི་རྦ་རླབས་གྱེན་ལ་འཕྱུར། །དེ་ཕྱིར་གཏམ་རྒྱུན་
ཉ་ཕྱིས་ཁོང་ཡངས་ནས། །དགོངས་དོན་མ་ནོར་མུ་ཏིག་རིན་ཆེན་འཕྲེང་། །སྡེབ་
ལེགས་ཚིག་གི་སྲད་བུ་ལ་རྒྱུས་ཏེ། །བློ་གསལ་མཁས་མང་མགྲིན་པའི་རྒྱན་དུ་སྤེལ།།
དེ་ལྟར་འགྲོ་འདྲེན་བཤེས་གཉེན་ཆེན་པོ་དེ། །སྙིགས་དུས་འགྲོ་བའི་མགོན་དུ་
བྱོན་པ་དང་། །བདག་སོགས་སྐལ་ལྡན་སློབ་མའི་ཚོགས་རྣམས་ཀུན། །སྐྱེ་སྲིད་
འདིར་མཇལ་བསྐལ་པ་བཟང་ངོ་སྙམ། །བཀའ་དྲིན་འཁོར་མཐའ་མེད་པའི་
ཐུགས་རྗེ་དེ། །ཡང་ཡང་བསམ་ཚེ་དད་པའི་སྤུ་ལོང་གཡོ། །བཀའ་དྲིན་གཟབ་
ཕྱིར་རྟོགས་བརྗོད་རིན་ཆེན་ཕྲེང་། །སྒོ་གསུམ་བརྩོན་པ་ཆེན་པོས་ལེགས་པར་
བསྒྲུབས། །དད་གུས་མོས་ལྡན་སློབ་མའི་ཚོགས་རྣམས་དང༌། །བཀའ་གཞིན་སྒྲུབ་
མཛད་དཔྱོད་ལྡན་མཁས་མང་རྣམས། །ཡོངས་འཛིན་བཀའ་དྲིན་ཅན་གྱི་རྣམ་
370



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
ཐར་འདི། །དེད་དཔོན་ནོར་བུ་རྙེད་བཞིན་དང་དུ་ལོངས། །མ་རིག་དུག་ལྔ་སྨན་
གྱི་འཐིབ་པའི་ནང༌། །ཕྱོགས་ཞེན་གདོན་གྱི་ཡིད་བརླམ་ལོག་ལྟ་མཁན། །བརྙས་
སྨོད་དད་མེད་ཁ་ཟག་ཅན་རྣམས་ལ། །མི་སྟོན་དྲེགས་ལྡན་ཆོས་སྐྱོང་རྣམས་ལ་
གཏད། །རྣམ་འདྲེན་བླ་མ་རྗེ་ཡི་བཀའ་རྒྱས་བཏབ། །ཡི་དམ་མཁའ་འགྲོའི་
ཚོགས་ཀྱིས་གསང་རྒྱ་དང༌། །བསྒྲིགས་བྱེད་སྐལ་ལྡན་སློབ་བུའི་དམ་ཚིག་རྒྱས། །
རིམ་པར་བཏབ་བོ་ཤིན་ཏུ་གསང་བ་གཅེས། །དེ་ཕྱིར་ཡི་དམ་མཁའ་འགྲོའི་ལུང་
བསྟན་པའི། །རྣམ་འདྲེན་རྡོ་རྗེ་འཆང་གི་གསང་ཚིག་འདི། །སྐལ་ལྡན་རྣམས་ལ་
ཕྱོགས་དང་དུས་ཀུན་ཏུ། །སྤེལ་བའི་འཕྲིན་ལས་ཆོས་བདག་མཁའ་འགྲོས་མཛོད།།
བདག་ནི་ཐོས་བསམ་ཤེས་རབ་གྱིས་ཕྲ་བས། །དཔའ་མཛངས་རྣམ་དཔྱོད་རྒན་
བློ་མི་ལྡན་ཕྱིར། །མ་རྟོགས་འཁྲུལ་བའི་སྒྲོ་བསྐུར་ཅི་མཆིས་པ། །དུས་གསུམ་
མཁྱེན་པའི་སྤྱན་སྔར་བཤགས་པར་བགྱི། །འདིར་འབད་དགེ་བས་བདག་སོགས་
ཚེ་རབས་སུ། །རྣམ་འདྲེན་ཡོངས་འཛིན་དམ་པས་རྗེས་བཟུང་ནས། །གསུང་གི་
བདུད་རྩིའི་ཆོས་ཀྱིས་འཚོ་བ་དང་། །བཀའ་གཞིན་བསྒྲུབ་ཅིང་མཆོད་པས་
མཉེས་བྱེད་ཤོག །ནམ་ཞིག་བསྐལ་བཟང་སངས་རྒྱས་སྟོང་གི་ནང་། །མགོན་ཁྱོད་
བདེ་གཤེགས་ཀུན་གཟིགས་སྐུར་བཞེངས་ཆེ། །བདག་སོགས་འཁོར་གྱི་ཐོག་མར་
སྐྱེས་ནས་ཀྱང་། །ཐེག་ཆེན་ཆོས་ཀྱི་དཔལ་ལ་སྤྱོད་པར་ཤོག །བློ་བཟང་བསྟན་
པའི་རྒྱལ་བའི་རང་ལུགས་ལ། །འཆད་རྩོད་རྩོམ་པའི་འཇིགས་མེད་སེངྒེའི་ཁྲིར། །
སྣ་ཚོགས་རྡོ་རྗེའི་མཚན་པའི་རེ་ཁའི་སྟེང༌། །འགྲོ་འདྲེན་བླ་མ་བསྐལ་བརྒྱར་
ཞབས་བརྟན་ཤོག །ལྷག་བསམ་མ་དྲོས་རྒྱ་མཚོ་ལས་འོངས་པ། །དོན་ལྡན་ལེགས་
བཤད་རྟོགས་བརྗོད་བསམ་འཕེལ་དབང༌། །སྲིད་ཞིའི་རྒྱལ་མཚན་རྩེར་མཆོད་
དགོས་འདོད་ཆར། །མཁའ་ཁྱབ་གདུལ་བྱའི་ཁམས་ལ་འབེབས་གྱུར་ཅིག །རྒྱལ་
བསྟན་འཛིན་སྐྱོང་སྤེལ་བའི་མཁས་གྲུབ་ཚོགས། །ཞབས་པད་བརྟན་ཅིང་བཤད་
371



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
སྒྲུབ་འཕེལ་བ་དང་། །བསྟན་པའི་སྤྱིན་བདག་མངའ་ཐང་འབྱོར་བ་ཀུན། །
གསེར་གྱི་འཁོར་ལོ་སྒྱུར་རྒྱལ་ལ་འགྲན་ཤོག །ནོར་འཛིན་ལྟོ་བར་གནས་པའི་སྐྱེ་
དགུ་རྣམས། །ཚེ་རིང་ནད་མེད་བདེ་སྐྱིད་ཕུན་སུམ་ཚོགས། །དགེ་བཅུར་སྤྱོད་
པའི་བཀྲ་ཤིས་གདངས་སྙན་གླུ། །ཐོས་འཛིན་རྒྱུན་དུ་ཕྱོགས་བཅུར་སྒྲོགས་གྱུར་
ཅིག །
ཅེས་དུས་གསུམ་རྒྱལ་བའི་སྤྱི་གཟུགས། ས་གསུམ་བསྟན་བའི་མངའ་བདག སྲིད་
གསུམ་འགྲོ་བའི་འདྲེན་མཆོག ཁམས་གསུམ་ཆོས་ཀྱི་རྒྱལ་པོ་རིགས་དང་དཀྱིལ་འཁོར་ཀུན་
གྱི་བདག་ཉིད་རྡོ་རྗེ་འཆང་ཆེན་འགྲོ་མགོན་ཀིརྟི་རིན་པོ་ཆེའི་རྣམ་ཐར་ངོ་མཚར་མཁའ་་་་
འགྲོའི་གསང་ཚིག་རྡོ་རྗེའི་བཀའ་རྒྱ་སྙན་འགྱུར་སྒྲ་དབྱངས་དངོས་གྲུབ་འདོད་འཇོ་ཞེས་བྱ་་་
བ་འདི་ནི། གོང་གི་རྣམ་ཐར་ཞུ་ཡིག་གླེང་གཞིའི་སྐབས་སུ་སྨྲས་པ་ལྟར། རིགས་རུས་ཆོ་
འབྲང་གིས་མངོན་པར་མཐོ་ཞིང་མཁས་བཙུན་བཟང་གསུམ་འཛོམས་པ་ཁོང་གི་ཉེ་གནས་་་
གསུང་གི་བདུད་རྩིས་འཚོ་བའི་དགེ་སློང་ངག་དབང་དཔལ་ལྡན་གྱི་གསུང་གིས་ནན་ཆེར་་་་་
བསྐུལ་བ་ལ་བརྟེན་ནས། རྗེ་བླ་མ་བཀའ་དྲིན་མཚུངས་པ་མ་མཆིས་པའི་ཞལ་སྔ་ནས་གསུང་
བའི་གསང་བའི་རྣམ་ཐར་མཆན་བུའི་ཚུལ་འབྲེལ་བ་ཁ་སྐོང་དང་། འཇུག་གི་རྣམ་ཐར་ཟུར་
རྒྱན་དང་བཅས་པ་འདི་ནི། རྗེ་བླ་མའི་སློབ་བུའི་ཆར་གཏོགས་ཤཱཀྱའི་རྗེས་འཇུག་མི་ཏོའི་
རིགས་ལ་ཞབས་དྲུང་དུ། རྒྱ་མཚོ་དོན་ལྡན་གྱིས་ས་སྟག་ལོ་ཟླ་བ་བརྒྱད་པའི་ཡར་ཚེས་གཟའ་
སྐར་འཕྲོད་སྦྱོར་བཟང་པོ་ལ་རྫོགས་པར་ཙ་ཡུལ་བདེ་ཆེན་ཐར་བ་གླིང་གི་རི་ཁྲོད་དུ་སྦྱར་་་་་་
བའི་ཡི་གེ་པ་ནི་རིག་གནས་དུ་མ་ལ་བློ་གྲོས་རྒྱས་ཤིང་། ཞི་དུལ་དང་ལྡན་པ་དགེ་ཚུལ་འཕྲིན་
ལས་མཆོག་ལྡན་སོགས་ཀྱིས་བགྱིས་པ། འདིས་དཔལ་ལྡན་བླ་མའི་ཞབས་པད་བརྟན་ཅིང་
རྣམ་དཀར་གྱི་མཛད་འཕྲིན་རྣམས་ཟླ་བ་ཡར་ངོ་ལྟར་གོང་ནས་གོང་དུ་འཕེལ་ཞིང་རྒྱས་པ་་་
དང༌། འགྲོ་ཀུན་བདེ་སྐྱིད་ཀྱི་དཔལ་ལ་སྤྱོད་པའི་བསྐལ་པ་བཟང་པོ་དང་ལྡན་པར་གྱུར་
ཅིག ཅེས་ཡེ་གེ་གཉིས་པར་སྤེལ་བ་ནི། འགྲོ་མགོན་ཀིརྟི་རིན་པོ་ཆེ་ལ་མཆོག་ཏུ་མི་ཕྱེད་པའི་
དད་པ་བརྟན་པོ་ཐོབ་པ། གཏོང་བ་དང་སྦྱིན་པས་རྒྱུད་ཕྱུག་ཅིང་མཁྱེན་དཔྱོད་ཅན་རྡོ་རྗེ་
འཚང་དགེ་སློང་བློ་བཟང་ཆོས་གྲགས་ཀྱིས་སྦྱིན་བདག་བགྱིས་ཏེ། ཡི་གེ་པ་ནི་རིག་གནས་དུ་
372



ཀིརྟི་བསྟན་པའི་རྒྱལ་མཚན་གྱི་རྣམ་ཐར་མཁའ་འགྲོའི་གསང་ཚིག
མ་ལ་བློ་གྲོས་རྒྱས་པ་སྔགས་འཆང་ཆེན་པོ་ལྷ་རྒྱལ་རྡོ་རྗེའི་སྒོ་གསུམ་དད་པས་བགྱིས་པ་་་་་་
འདིས་སྦྱིན་བདག་རྣམས་ཀྱི་གནས་སྐབས་འགལ་རྐྱེན་བར་ཆད་ཐམས་ཅད་ཞི་ཞིང་། མཐུན་
རྐྱེན་ཚེ་དང་བསོད་ནམས་དཔལ་འབྱོར་སྙན་གྲགས་ཟླ་བ་ཡར་ངོ་ལྟར་གོང་ནས་གོང་དུ་་་་་་
འཕེལ་ཞིང་རྒྱས་པ་དང་། ཚེ་རབས་ཐམས་ཅད་དུ་དཔལ་ལྡན་བླ་མ་དམ་པས་རྗེས་སུ་བཟུང་
ཞིང་ས་བཅུ་ལམ་ལྔ་རིམ་གྱིས་བསྒྲོད་དེ་ཁ་སྦྱོར་ཡན་ལག་བདུན་ལྡན་ཟུང་འཇུག་རྡོ་རྗེ་་་་་་
འཆང་ཆེན་པོའི་གོ་འཕང་རིན་པོ་ཆེ་མཆོག་མྱུར་དུ་འཐོབ་པར་གྱུར་ཅིག །སརྦ་མངྒ་ལཾ།
དགེའོ། །
373



༄༅། །རྣལ་འབྱོར་གྱི་དབང་ཕྱུག་བུདྡྷ་རྡོ་རྗེའི་
གསང་བའི་རྣམ་ཐར་དངོས་གྲུབ་
རིན་ཆེན་བང་མཛོད་ཅེས་
བྱ་བ་བཞུགས་སོ། །
བློ་བཟང་འཕྲིན་ལས་བསྟན་པ་རྒྱ་མཚོས་མཛད།



རྣལ་འབྱོར་གྱི་དབང་ཕྱུག་བུདྡྷ་རྡོ་རྗེའི་གསང་རྣམ།
༄༅། །ཁྱབ་བདག་འོད་གསལ་ཆོས་སྐུའི་ལྷ་ལམ་ངོས། །གཉིས་མེད་གསང་
གསུམ་དཀྱིལ་འཁོར་ཡོངས་སུ་རྫོགས། །རྨད་བྱུང་མཁྱེན་བརྩེའི་འོད་སྟོང་དྲ་བ་
ཅན། །སྨྲ་བའི་ཉི་མ་སྲིད་ཞིའི་གཙུག་ན་རྒྱལ། །ཁྱོད་ནི་དཔག་མེད་བསྐལ་པའི་
སྔོན་རོལ་ནས། །བླ་མེད་སྐུ་བཞིའི་གོ་འཕང་མངོན་གྱུར་ཀྱང་། །སྣ་ཚོགས་གདུལ་
བྱའི་ཁམས་ཀྱི་ཆུ་མཚོ་རུ། །གང་འདུལ་སྤྲུལ་པའི་ཟླ་གཟུགས་ཅིར་ཡང་འཆར། །
བསམ་བཞིན་གཟིགས་པ་ལྔ་ཡིས་འགྲོ་དོན་དུ། །མདོ་སྨད་ལྗོངས་སུ་སྐྱེ་བ་བཞེས་
པའི་ཚེ། །མདོ་རྒྱུད་གཞུང་བརྒྱའི་ཚིག་དོན་འདབ་བརྒྱའི་ཚལ། །ཕུལ་བྱུང་བློ་
གྲོས་ཟེར་གྱིས་ཅིག་ཅར་ཕྱེ། །སྒྲིབ་བྲལ་ཆོས་ཀྱི་དབྱིངས་སུ་རྟག་རོལ་བའི། །ལྷན་
སྐྱེས་བདེ་ཆེན་ཐུགས་ཀྱི་ཟ་མ་ཏོག །རྣམ་དག་བསླབ་གསུམ་བཅུད་ཀྱིས་གཏམས་
པ་ལས། །ལེགས་བཤད་བདུད་རྩིའི་ཟེགས་མ་ཅི་ཡང་འཐོར། །བློ་བཟང་རྒྱལ་
བའི་བསྟན་འཛིན་བྱེ་བའི་དབུས། །རྒྱུ་སྐར་ཁྲོད་ན་རྟ་བདུན་དབང་བོ་བཞིན། །
བསྟན་པའི་རྒྱལ་མཚན་བསྒྲེངས་ལ་ཟླ་མེད་པའི། །སྐྱེས་མཆོག་གང་དེ་ལྟར་
བཅས་གཙུག་ན་མཛེས། །གངས་ཅན་གྲུབ་རིགས་ཡོངས་ཀྱི་ཟུར་ཕུད་ལ། །ཞབས་
སྐྱེས་འཁོར་ལོའི་རི་མོ་ངལ་གསོ་བ། །རྣལ་འབྱོར་དབང་ཕྱུག་མི་བསྐྱོད་རྡོ་རྗེ་ཞེས།།
གྲགས་པའི་བ་དན་ལྷ་ཡི་ཡུལ་དུ་བསྒྲེངས། །དཔལ་ལྡན་བླ་མའི་ཞབས་ལ་གསོལ་
བ་འདེབས། །སྔོན་ཚེ་ཐུབ་པའི་མདུན་སར་ཉེ་བར་འཁོར། །ཚེ་གཅིག་ཟུང་
འཇུག་མངོན་གྱུར་དྲིལ་བུ་བ། །འཇམ་མགོན་ཐུགས་སྲས་དགེ་འདུན་རྒྱལ་མཚན་
སོགས། །འཕགས་བོད་པཎ་གྲུབ་བགྲང་ཡས་རྣམ་པར་རོལ། །དཔལ་ལྡན་བླ་མའི་
ཞབས་ལ་གསོལ་བ་འདེབས། །གཞོན་ནུའི་དུས་ནས་ལྷ་དང་མཁའ་འགྲོ་ཡིས། །
འབྲལ་མེད་རྗེས་བཟུང་ལེགས་ཚོགས་རྟེན་འགྲེལ་བསྒྲིགས། །ཁྱད་པར་མཁའ་
འགྲོ་གསང་བ་ཡེ་ཤེས་ཀྱིས། །སྣ་ཚོགས་གཟུགས་བསྟན་འཕྲིན་ལས་རྣམ་བཞི་
377



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བསྒྲུབས། །དཔལ་ལྡན་བླ་མའི་ཞབས་ལ་གསོལ་བ་འདེབས། །བྱང་ཆུབ་སེམསས་
དཔའ་སྒྲིབ་པ་རྣམ་སེལ་གྱིས། །སྐྱབས་སྦྱིན་ཐུགས་ཀར་གཏད་པས་བློ་གྲོས་རྒྱས། །
དེ་ནས་བཟུང་སྟེ་ཉམས་དང་རྨི་ལམ་སོགས། །ལྷག་པར་གསལ་ཞིང་ལྐོག་གྱུར་
མངོན་སུམ་གཟིགས། །དཔལ་ལྡན་བླ་མའི་ཞབས་ལ་གསོལ་བ་འདེབས། །ནག་
ཕྱོགས་བདུད་རིགས་དཔུང་གིས་འཚེ་བ་ན། །བསྟན་སྲུང་བྲམ་ཟེའི་གཟུགས་ཅན་
སྔོ་བསང་གིས། །རྡོ་རྗེ་མཚོན་ཆས་བགེགས་དཔུང་ཚར་བཅད་ཚེ། །ལྷག་པའི་ལྷ་
ཡི་ང་རྒྱལ་གདེངས་དང་ལྡན། །དཔལ་ལྡན་བླ་མའི་ཞབས་ལ་གསོལ་བ་འདེབས། །
འོད་གསལ་རྨི་ལམ་སྣང་བར་པོ་ཏ་ལར། །སྤྱན་རས་གཟིགས་དབང་ཕྱག་སྤྱན་
སྟོང་ལྡན་གཟིགས། །དེ་ཚེ་མར་གད་མདངས་འཛིན་སྐྱེད་ཚལ་དབུས། །རྒྱལ་ཡུམ་
སྒྲོལ་མའི་ཞལ་གྱི་བདུད་རྩི་བཏུང་། །དཔལ་ལྡན་བླ་མའི་ཞབས་ལ་གསོལ་བ་
འདེབས། །མཁའ་འགྲོས་རྐང་བཏེགས་རྟ་མཆོག་ལ་ཆིབས་ནས། །དགའ་ལྡན་
གནས་བྱོན་ལྷ་ལས་ཆོས་གསན་ཅིང་། །གནས་གསུམ་མཁའ་འགྲོས་ངེས་མེད་
གཟུགས་སྤྲུལ་ཏེ། །འབྱུང་འགྱུར་ལུང་བསྟན་བདེ་ཆེན་དངོས་གྲུབ་སྩོལ། །དཔལ་
ལྡན་བླ་མའི་ཞབས་ལ་གསོལ་བ་འདེབས། །ཆོས་འཁོར་ལྷ་སར་ཐུབ་པའི་དབང་
བོ་ཡི། །མཚན་མཆོག་མཛོད་སྤུ་ལས་འཕྲོས་དཀར་སེར་འོད། །ཉི་མའི་མདངས་
ལྟར་གསལ་བ་ཐུགས་ཀ་རུ། །ཐིམ་པས་རྣམ་དག་བདེ་སྟོང་ཏིང་འཛིན་འབར། །
དཔལ་ལྡན་བླ་མའི་ཞབས་ལ་གསོལ་བ་འདེབས། །ཞེ་སྡང་རྡོ་རྗེ་ཡུམ་བཅས་འོད་
འབར་བ། །དཔྲལ་བར་ཐིམ་པས་བདེ་ཆེན་ཡེ་ཤེས་སྐྱེས། །འོད་དཔུང་ཀློང་ནས་
བསྟན་སྲུང་རྒྱ་མཚོའི་དབུས། །འཇིགས་མཛད་རྡོ་རྗེ་གར་དགུའི་ཉམས་ལྡན་
གཟིགས། །དཔལ་ལྡན་བླ་མའི་ཞབས་ལ་གསོལ་བ་འདེབས། །གསེར་མདོག་
དབང་ལྡན་ཡོངས་གྱུར་དུས་འཁོར་ལོ། །སྙིང་གར་ཐིམ་པས་ཟག་མེད་ཡེ་ཤེས་
བརྙེས། །མཚོ་དཀྱིལ་ལྷུན་པོའི་སྟེང་ན་ཧེ་རུ་ཀའི། །རྟེན་དང་བརྟེན་པའི་དཀྱིལ་
378



རྣལ་འབྱོར་གྱི་དབང་ཕྱུག་བུདྡྷཱ་རྡོ་རྗེའི་གསང་རྣམ།
འཁོར་མངོན་སུམ་གཟིགས། །དཔལ་ལྡན་བླ་མའི་ཞབས་ལ་གསོལ་བ་འདེབས། །
དེ་ཚེ་རབ་གཏུམ་མ་ཡིས་ཤར་སྒོ་ནས། །ཁྲིད་དེ་སྐོར་ཕྱག་མཛད་ཅིང་ཡབ་ཡུམ་
གྱི། །སྦྱོར་འཚམས་བྱང་སེམས་བདུད་རྩིས་དབང་བསྐུར་བས། །བདེ་སྟོང་ཆེར་
འབར་དུས་གསུམ་གསལ་བར་གཟིགས། །དཔལ་ལྡན་བླ་མའི་ཞབས་ལ་གསོལ་བ་
འདེབས། །འཇའ་ཚོན་དབུས་ན་ཀུན་མཁྱེན་བློ་བཟང་གྲགས། །བཀའ་སྡོད་ཆོས་
རྒྱལ་རྣམ་གསུམ་དང་བཅས་གཟིགས། །གཞན་ཡང་གྲུབ་ཆེན་མདའ་བསྣུན་
འཕགས་པ་ལྷ། །ལ་སོགས་པཎ་གྲུབ་དུ་མའི་སྐུ་མཆོག་གསལ། །དཔལ་ལྡན་བླ་
མའི་ཞབས་ལ་གསོལ་བ་འདེབས། །ཟག་མེད་ཡེ་ཤེས་དག་པའི་གཟིགས་སྣང་ལ། །
རྣལ་འབྱོར་དབང་ཕྱུག་གྲུབ་མཆོག་ཐོས་པ་དགའ། །ཀླུ་སྒྲུབ་ས་ར་ཧ་སོགས་གྲུབ་
དབང་འགས། །བསྐོར་བའི་མགུར་དབྱངས་གསན་ཅིང་ཐུགས་སུ་ཆུད། །དཔལ་
ལྡན་བླ་མའི་ཞབས་ལ་གསོལ་བ་འདེབས། །དེ་ཚེ་བཀའ་སྲུང་བཀྲ་ཤིས་ཚེ་རིང་
མས། །སྣང་སྟོང་དབྱངས་རྣམས་གསལ་བར་བརྡའ་སྤྲོད་མཛད། །རྨི་ལམ་སྣང་
བར་མཉམ་མེད་ཤཱཀྱའི་རྒྱལ། །འཁོར་ཚོགས་བརྒྱ་ཕྲག་དང་བཅས་མཆོད་པ་རྨིས།།
དཔལ་ལྡན་བླ་མའི་ཞབས་ལ་གསོལ་བ་འདེབས། །དཔའ་བོ་མཁའ་འགྲོའི་དབུས་
ན་ཐོད་ཕྲེང་རྩལ། །མཚོ་རྒྱལ་ཡུམ་བཅས་འབར་བའི་ཕྱག་མཚན་དང་། །བདེ་
སྐྱོང་སྣོད་ཀྱིས་དབང་བསྐུར་བྱིན་བརླབས་པས། །སྣང་སྲིད་དགེགས་ལས་རྒྱལ་
ཞིང་རིག་སྔགས་གྲུབ། །དཔལ་ལྡན་བླ་མའི་ཞབས་ལ་གསོལ་བ་འདེབས། །
འཇིགས་པ་ཀུན་སྐྱོབས་རྗེ་བཙུན་སྒྲོལ་མ་ཡིས། །རྟགས་བརྒྱད་རྫས་ཀྱིས་བྱིན་
རླབས་བགེགས་ལས་རྒྱལ། །སླར་ཡང་སྲིད་གསུམ་བདག་མོའི་ཆོ་འཕྲུལ་གྱིས། །
གཟེངས་བསྟོད་སྙིང་གར་དབང་གི་འཁོར་ལོ་གཟིགས། །དཔལ་ལྡན་བླ་མའི་
ཞབས་ལ་གསོལ་བ་འདེབས། །ཡིད་འཕྲོག་འདབ་བརྒྱའི་ཚལ་ནས་སེང་ཁྲིའི་
སྟེང་། །ལྷ་མཆོག་ཚངས་སྲས་དཔལ་མོའི་ཞལ་གཟིགས་ཤིང༌། །ཐུགས་ཀར་
379



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དབྱངས་ཅན་དམར་མོ་གཟི་འབར་བའི། །འོད་ཟེར་སྤྲོ་བསྡུས་བདེ་ཆེན་དངོས་
གྲུབ་སྩོལ། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཡབ་གཅིག་འཇམ་
དཔལ་སྙིང་བོའི་ཞབས་དྲུང་ནས། །འབྲོམ་རྗེས་གཏད་པའི་མན་ཤེལ་མཁར་བ་
ཡི། །སྒྲུབ་ནས་གཟིགས་པའི་ཞིང་ཁམས་གྲངས་མེད་པ། །སྲས་བཅས་རྒྱལ་བས་
གང་བའི་གཟིགས་མོ་བསྟན། །དཔལ་ལྡན་བླ་མའི་ཞབས་ལ་གསོལ་བ་འདེབས། །
འཇའ་འོད་འཁྲིགས་པའི་དཔག་བསམ་ལྗོན་པའི་རྩེར། །གསེར་སྦྱངས་འོད་
འབར་རྗེ་བཙུན་བྱམས་མགོན་གྱི། །དགྱེས་པའི་གསུང་གིས་ལུང་བསྟན་གཟེངས་
བསྟོད་ཅིང་། །འཇམ་མཉེན་ཕྱག་གིས་བྱིན་རླབས་དབུགས་འབྱིན་མཛད། །
དཔལ་ལྡན་བླ་མའི་ཞབས་ལ་གསོལ་བ་འདེབས། །ཕྱག་ན་པདྨོ་ཚེ་མཐའ་ཡས་པ་
དང༌། །དཔའ་བོ་བྲམ་གཟུགས་འདོད་ཁམས་དབང་མོ་རྣམས། །ལྷན་ཅིག་བྱོན་
ནས་ཐུགས་ཀར་ཐིམ་པ་ཡིས། །ཕྱི་ནང་བགེགས་ལས་རྒྱལ་བའི་ཉམས་སྣང་ཤར། །
དཔལ་ལྡན་བླ་མའི་ཞབས་ལ་གསོལ་བ་འདེབས། །ཕྱི་རོལ་སྣ་ཚོགས་སྤྱོད་པས་
འགྲོ་དོན་མཛད། །ཟབ་ལམ་རྡོ་རྗེའི་རྣལ་འབྱོར་ནང་ན་གསལ། །གསང་བ་ལྷན་
སྐྱེས་བདེ་ཆེན་སྙིང་རྗེའི་ཐུགས། །སྤྲོས་བྲལ་འོད་གསལ་ངང་ལས་གཡོ་བ་ཉིད། །
དཔལ་ལྡན་བླ་མའི་ཞབས་ལ་གསོལ་བ་འདེབས། །མཁའ་ཁྱབ་བྱང་ཆུབ་སེམས་
ཀྱིས་ཐུགས་རྒྱུད་ཕྱུག །ཟབ་ལམ་རིམ་གཉིས་འདབ་གཤོག་རྩལ་རྫོགས་པས། །
ཟུང་འཇུག་ཆོས་སྐུའི་མཁའ་ལ་ཐོགས་མེད་དུ། །བརྟུལ་ཞུགས་སྤྱོད་པའི་འཕུར་
ལྡིང་གར་གྱིས་རོལ། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྐུ་
གསུང་ཐུགས་ཀྱི་འཕྲིན་ལས་སྣ་ཚོགས་པས། །མཐོང་ཐོས་དྲན་རེག་གདུལ་བྱ་མ་
ལུས་པ། །ཟུང་འཇུག་ཐར་བ་ཆེན་པོའི་ཕོ་བྲང་དུ། །འཁྲིད་མཛད་ཉམ་ཐག་འགྲོ་
བའི་མགོན་གཅིག་པུ། །དཔལ་ལྡན་བླ་མའི་ཞབས་ལ་གསོལ་བ་འདེབས། །དུས་
གསུམ་རྒྱལ་བའི་ཡུམ་གཅིག་དབྱངས་ཅན་ལྷ། །གང་གི་མགྲིན་པར་ལྷན་སྐྱེས་
380



རྣལ་འབྱོར་གྱི་དབང་ཕྱུག་བུདྡྷ་རྡོ་རྗེའི་གསང་རྣམ།
བཞིན་ཞུགས་པས། །ཟབ་རྒྱས་ལེགས་བཤད་འཆད་རྩོད་རྩོམ་པ་ལ། །ཐོགས་མེད་
ངག་ལ་དབང་འབྱོར་མཁྱེན་པའི་གཏེར། །དཔལ་ལྡན་བླ་མའི་ཞབས་ལ་གསོལ་
བ་འདེབས། །བྱང་ཕྱོགས་མཁའ་འགྲོའི་གནས་ཆེན་བྱོན་པའི་ཚེ། །ནམ་མཁའ་
གང་བའི་ལྷ་ཚོགས་ཞལ་གཟིགས་ཤིང་། །བཻཌཱུརྱ་སྣང་རྨོད་བྱུང་བཀོད་པ་དང་། །
དགའ་ལྡན་གནས་སོགས་ཞིང་ཁམས་དུ་མ་གཟིགས། །དཔལ་ལྡན་བླ་མའི་ཞབས་
ལ་གསོལ་བ་འདེབས། །ལྷུན་པོའི་སྐུ་ཅན་རྡོ་རྗེ་གུར་གྱི་མགོན། །ཐིམ་པས་བྱིན་
གྱིས་བརླབས་ཤིང་འཕྲིན་ལས་རྒྱས། །བསྟན་སྲུང་དཔའ་བོ་བྲམ་ཟེས་དུས་རྟག་
ཏུ། །གཡེལ་མེད་བྱ་ར་མཛད་ཅིང་བར་ཆད་བསྲུང་། །དཔལ་ལྡན་བླ་མའི་ཞབས་
ལ་གསོལ་བ་འདེབས། །འཇམ་དཔལ་བཀའ་སྡོད་ལས་ཀྱི་གཤིན་རྗེ་ཡིས། །ཐོད་
དབྱུག་གཏད་ཅིང་ཞགས་པས་དགྲ་བགེབས་བཀུག །བསྟན་སྲུང་ཡོངས་ཀྱི་སྡེ་
དཔོན་གུར་ཞལ་གཉིས། །མངོན་སུམ་བྱོན་ཏེ་ཕྱག་མཚན་དབང་བསྐུར་མཛད། །
དཔལ་ལྡན་བླ་མའི་ཞབས་ལ་གསོལ་བ་འདེབས། །མི་བསྲུན་སྐྱེ་བོས་ངན་སྔགས་
བསྒྲུབ་པའི་ཚེ། །བསྟན་སྲུང་བདུད་མགོན་འཁོར་བཅས་མངོན་སུམ་དུ། །བྱོན་
ནས་ཐུགས་དམ་བསྐུལ་མ་ཡང་ཡང་མཛད། །མི་བསྐྱོད་རྡོ་རྗེའི་གསལ་སྣང་ང་
རྒྱལ་བརྟན། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྣང་སྲིད་དྲེགས་
པའི་རྒྱལ་པོ་བེ་ཧ་ར། །སྐུ་ལྔ་འཕྲུལ་བློན་དང་བཅས་ཆོས་སྡེ་ཆེའི། །སྲུང་མའི་
གཙོ་བོར་སྤྱན་དྲངས་མངའ་གསོལ་ཞིང་། །འབྲལ་མེད་བྲན་དུ་འཁོལ་བའི་རྣལ་
འབྱོར་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །རླབས་ཆེན་ཐུགས་
བསྐྱེད་འབྲས་བུ་སྨིན་པ་ལས། །མཁའ་འགྲོ་སྲུང་མའི་གནས་ཆེན་མདུན་ས་རུ། །
དགེ་ལྡན་བསྟན་པའི་སྲོག་ཤིང་ཆོས་སྡེ་ཆེ། །མཐའ་འཁོབ་གདུལ་བྱའི་དཔལ་དུ་
ཕྱག་འདེབས་མཛད། །དཔལ་ལྡན་བླ་མའི་ཞབས་ལ་གསོལ་བ་འདེབས། །མི་
བཟད་སྙིགས་མ་ལྔ་བདོའི་དུས་ཀྱི་མཐར། །འཇམ་མགོན་རྒྱལ་བའི་འཁྲུལ་བྲལ་
381



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རིང་ལུགས་མཆོག །བཤད་སྒྲུབ་འཁོར་ལོ་གསུམ་གྱི་མཛད་བཟང་གིས། །ཕྱོགས་
མཐར་སྤེལ་ལ་ཟླ་མེད་སྙིང་སྟོབས་ཅན། །དཔལ་ལྡན་བླ་མའི་ཞབས་ལ་གསོལ་བ་
འདེབས། །ཇི་ལྟ་ཇི་སྙེད་ཆོས་ཀུན་ཅིག་ཅར་གཟིགས། །དམིགས་མེད་ཐུགས་རྗེས་
འགྲོ་ཀུན་བུ་ལྟར་དགོངས། །མཐུ་སྟོབས་ནུས་པས་སྣང་སྲིད་ཟིལ་གྱིས་གནོན། །
མི་བསྐྱོད་རྡོ་རྗེ་མཁའ་མཉམ་འགྲོ་བའི་མགོན། །དཔལ་ལྡན་བླ་མའི་ཞབས་ལ་
གསོལ་བ་འདེབས། །དེ་ལྟར་གསང་གསུམ་ཡོན་ཏན་རྒྱ་མཚོ་ལས། །ཆ་ཙམ་དྲན་
པའི་ཤུགས་དྲག་དད་གུས་ཀྱིས། །ཕྱོགས་བཅུའི་ཞིང་གི་རྡུལ་སྙེད་ལུས་སྤྲུལ་ཏེ། །
སྒོ་གསུམ་གུས་པས་རྟག་ཏུ་ཕྱག་འཚལ་ལོ། །ཕྱི་ནང་གསང་བ་དེ་ཉིད་མཆོད་སྤྲིན་
འབུལ། །བཅས་དང་རང་བཞིན་ཉེས་ལྟུང་མཐའ་དག་བཤགས། །ངོ་མཚར་
མཛད་པའི་ཚོགས་ལ་རྗེ་ཡི་རང་། །ཆོས་འཁོར་བསྐོར་ཞིང་སྲིད་མཐར་བཞུགས་
སུ་གསོལ། །འདིས་མཚོན་དུས་གསུམ་རྣམ་དཀར་ཕུང་བོའི་མཐུས། །བདག་
སོགས་ལྟོས་བཅས་འགྲོ་བ་མ་ལུས་པ། །སྐྱེ་བའི་ཕྲེང་བར་ཁྱོད་ཀྱིས་རྗེས་འཛིན་
ཅིང་། །བཀའ་བཞིན་བསྒྲུབ་པས་རྟག་ཏུ་མཉེས་བྱེད་ཤོག །ལྟར་སྣང་སྲིད་པའི་
བདེ་ལ་རྒྱབ་ཀྱིས་ཕྱོགས། །མཁའ་མཉམ་མར་གྱུར་འགྲོ་དོན་ཁུར་དུ་འཁྱེར། །
མཐའ་བྲལ་ཟབ་མོའི་གནས་ལུགས་ལེགས་རྟོགས་པའི། །ལམ་བཟང་མངོན་དུ་
འགྱུར་བར་བྱིན་གྱིས་རློབས། །སྣང་སྟོང་རགས་ཕྲའི་བསྐྱེད་རིམ་མཐར་ཕྱིན་
ཅིང་། །གྲོལ་བྱེད་རྫོགས་པའི་རིམ་པའི་མྱུར་ལམ་གྱིས། །ཚེ་འདིར་ཟུང་འཇུག་གོ་
འཕང་མངོན་གྱུར་ཏེ། །མཐའ་ཀླས་འགྲོ་དོན་བགྱིད་པར་བྱིན་གྱིས་རློབས། །ལུས་
ཅན་ཕན་བདེའི་རྩ་བ་རྒྱལ་བའི་བསྟན། །སྤྱི་དང་ཁྱད་པར་འཇམ་མགོན་ཙོང་ཁ་
བའི། །མདོ་སྔགས་བཤད་སྒྲུབ་ཟུང་འབྲེལ་ལུགས་བཟང་འདི། །མཁའ་ཁྱབ་
གདུལ་བྱའི་དཔལ་དུ་དར་རྒྱས་ཤོག །དེ་འཛིན་དགེ་འདུན་འདུས་ཚོགས་གོང་
འཕེལ་ཞིང་། །བཤད་སྒྲུབ་བྱ་བ་ཡར་ཟླའི་དཔལ་ལ་འགྲན། །ཚུལ་དེའི་མཐུ་ལས་
382



རྣལ་འབྱོར་གྱི་དབང་ཕྱུག་བུདྡྷ་རྡོ་རྗེའི་གསང་རྣམ།
ཡངས་པའི་འཇིག་རྟེན་ཀུན། །བཀྲ་ཤིས་དགེ་མཚན་སྣང་བས་ཁྱབ་གྱུར་ཅིག །
ཅེས་སྙིགས་དུས་འགྲོ་བའི་འདྲེན་མཆོག་རང་བོ་མཁས་གྲུབ་ཆེན་པོའི་སྐུ་ཕྲེང་ཞེ་་་་་
གསུམ་པ་མཁས་ཤིང་གྲུབ་པའི་དབང་ཕྱུག་བློ་བཟང་བསྟན་པའི་རྒྱལ་མཚན་དཔལ་བཟང་་་་་
པོའི་གསང་བའི་རྣམ་པར་ཐར་བ་ཚིགས་སུ་བཅད་པ་དངོས་གྲུབ་རིན་ཆེན་བང་མཛོད་ཅེས་
བྱ་བ་འདི་ནི། རྒྱལ་བ་གཉིས་པས་ལུང་བསྟན་པའི་ཆོས་སྡེ་ཆེན་པོ་དགེ་ལྡན་བཀྲ་ཤིས་འཁྱིལ་
གྱི་བླ་མ་ལས་སྣེའི་གཞུང་ནས་བཀྲ་ཤིས་པའི་ལྷ་རྫས། སྐུ་གསུང་ཐུགས་རྟེན། མཎྜལ། དུང་
དཀར་ཆ་གཅིག གདན་སྤུས་ལེགས་བཅས་བསྐུལ་བར་བརྟེན། རོང་ཆེན་གྲུབ་པའི་དབང་
པོའི་སྐྱེ་བར་ཁས་འཆེ་བའི་སྐུ་སྐྱེའི་མིང་འཛིན་བློ་བཟང་འཕྲིན་ལས་བསྟན་པ་རྒྱ་མཚོས། རྗེ་
རང་ཉིད་ཀྱིས་མཛད་པའི་རྣམ་ཐར་གསོལ་འདེབས་ལ་གཞི་བྱས་ཏེ། བླ་མ་ཡི་དམ་དབྱེར་
མེད་པའི་དཀྱིལ་འཁོར་བསྒྲུབ་ཅིང་མཆོད་པ་དང་བདག་ཉིད་འཇུག་ཅིང་དབང་བླང་བ་་་་་
སྔོན་དུ་འགྲོ་བས། དབོ་ཟླ་བའི་དཀར་ཕྱོགས་ཀྱི་དགའ་བ་གསུམ་པའི་ཚེས་ལ་གྲུབ་པར་སྦྱར་
བ་དགེ་ལེགས་སུ་གྱུར་ཅིག ། །
དེང་ནས་བྱང་ཆུབ་སྙིང་བོའི་བར། །
བདག་གི་ལུས་དང་ལོངས་སྤྱོད་དང༌། །
དུས་གསུམ་དགེ་བའི་དངོས་པོ་རྣམས། །
སེམས་ཅན་ཀུན་གྱི་དོན་གྱི་ཕྱིར། །
གུས་པས་ཁྱེད་ལ་དབུལ་བར་བགྱི། །
ཀུན་ནས་གཟིགས་པའི་སྤྱན་ལྡན་པ། །
ཡོན་གནས་དམ་པ་ཁྱེད་རྣམས་ཀྱིས། །
བདག་ལ་བརྩེ་བས་ཉེར་དགོངས་ནས། །
བདག་གི་འདི་དག་བཞེས་སུ་གསོལ། །
བཞེས་ནས་བྱིན་གྱིས་བརླབ་ཏུ་གསོལ། །
དད་ལྡན་དགེ་སློང་བློ་བཟང་ངག་དབང་གིས། །
རྒྱུ་སྦྱོར་འཛད་མེད་ཆོས་སྦྱིན་སྤེལ་བའི་དགེས། །
383



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བསྟན་དང་བསྟན་འཛིན་སྐྱེས་བུ་དམ་པ་རྣམས། །
སྐུ་ཚེ་མཛད་འཕྲིན་ཕྱོགས་བཅུར་ཁྱབ་པར་ཤོག །
སརྦ་མངྒ་ལམ། །
384



༄༅། །སངས་རྒྱས་རྡོ་རྗེའི་གསང་བའི་རྣམ་
ཐར་པད་དཀར་ཆུན་པོ་རྡོ་རྗེའི་
འཕྲེང་རྒྱ་བཞུགས་སོ། །
རོང་སྨྱོན་མི་བསྐྱོད་རྡོ་རྗེས་མཛད།



རོང་ཆེན་སངས་རྒྱས་རྡོ་རྗེའི་གསང་བའི་རྣམ་ཐར།
ན་མོ་གུ་རུ་མཉྫ་གྷོ་ཥཱ་སྭ་ར་དེ་བཱི་བཛྲ་ཌཱ་ཀི་ནི་ན་མ། ཕུལ་བྱུང་མཚན་
དཔེའི་འོད་འབར་རྫོགས་སངས་རྒྱས། །སྤྲོས་བྲལ་ཟབ་ཞི་འགྱུར་མེད་དམ་པའི་
ཆོས། །བསྟན་པའི་གཞིར་གྱུར་འཕགས་པའི་དགེ་འདུན་སྡེ། །མཆོག་གསུམ་རྩ་
གསུམ་དབྱེར་མེད་ཞབས་ལ་འདུད། །བདེ་ཆེན་འཆི་མེད་སོར་རྟོགས་ཡེ་ཤེས་
མདངས། །རྗེས་ཆགས་པདྨ་ར་གའི་གཟི་བརྗིད་ཀྱི། །མཚན་དཔེའི་དཔལ་འབར་
རྒྱལ་བ་ཚེ་དཔག་མེད། །ཚེ་མགོན་དབང་གི་རྒྱལ་པོར་གསོལ་བ་འདེབས། །
མཐའ་ཡས་ཡིད་ཅན་སྡུག་བསྔལ་སྲིད་པའི་མཚོར། །སྒྲོལ་ཕྱིར་བྱང་སེམས་སྤྲུལ་
བའི་ཟློས་གར་གྱིས། །མཁའ་ལྟར་ཡོན་ཏན་ཚད་གཟུང་འདས་པའི་ལྷ། །འཕགས་
མཆོག་སྤྱན་རས་གཟིགས་ལ་གསོལ་བ་འདེབས། །སྤྲོས་བྲལ་མི་ཤིག་རླུང་གི་
འཁོར་ལོ་ཡིས། །མཚན་འཛིན་སྒྲིབ་པའི་ཡུལ་ཀུན་དབྱིངས་སུ་འགགས། །སྟོང་
གསལ་བདེ་ཆེན་བརྟུལ་ཞུགས་རྣལ་འབྱོར་གྱི། །ཟག་མེད་ཡེ་ཤེས་བརྙེས་ལ་
གསོལ་བ་འདེབས། །ཐུགས་བསྐྱེད་གསེར་གྱི་ཡུ་བ་ལ་བརྟེན་ཅིང་། །རིམ་གཉིས་
དར་གྱི་གཤམ་བུ་འཕྱང་བ་ཅན། །ཟུང་འཇུག་ཡེ་ཤེས་ནོར་བུའི་ཏོག་ལྡན་པའི། །
སངས་རྒྱས་རྡོ་རྗེའི་ཞབས་ལ་གསོལ་བ་འདེབས། །ཆུང་ངུའི་དུས་ན་ལྷ་དང་
མཁའ་འགྲོ་ཡིས། །སྣ་ཚོགས་གཟུགས་ཀྱིས་བར་ཆད་བགེགས་སྦྱོངས་ཤིང་། །
ཉམས་དང་རྨི་ལམ་དངོས་སུ་ཕྱི་ནང་གི །ལེགས་ཚོགས་རྟེན་འབྲེལ་བསྒྲིགས་ལ་
གསོལ་བ་འདེབས། །ཁྱད་པར་མཁའ་འགྲོ་གསང་བ་ཡེ་ཤེས་ཀྱི། །ཞི་དྲག་སྣ་
ཚོགས་གཟུགས་སུ་སྤྲུལ་མཛད་ནས། །ལས་བཞིའི་འཕྲིན་ལས་བདེ་ཆེན་སྒྱུ་མའི་
བརྡས། །དབང་བསྐུར་བྱིན་གྱིས་བརླབས་ལ་གསོལ་བ་འདེབས། །བཅུ་དྲུག་ལོ་ལ་
བྱང་ཆུབ་སེམས་དཔའ་མཆོག །སྒྲིབ་པ་རྣམ་སེལ་མར་གད་མདོག་ཅན་གྱི། །
སྐྱབས་སྦྱིན་ཕྱག་རྒྱ་ཐུགས་ཀར་གཏད་པ་ན། །སྒྲིབ་སྦྱོང་བློ་གྲོས་འཕེལ་ལ་གསོལ་
387



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བ་འདེབས། །དེང་ནས་བཟུང་སྟེ་ཉམས་དང་རྨི་ལམ་དུ། །སྣ་ཚོགས་འཕགས་
པའི་རྟེན་འབྲེལ་མཐོང་བ་དང༌། །སྔོན་སྦྱངས་ལྐོག་གྱུར་ཤེས་བྱའི་མིག་ལྡན་པ། །
རྗེ་བཙུན་བླ་མའི་ཞབས་ལ་གསོལ་བ་འདེབས། །བགེགས་ཚོགས་དཔུང་གིས་འཚེ་
བར་རྩོམ་པའི་ཚེ། །དཔའ་བོ་བྲམ་ཟེའི་གཟུགས་ཅན་སྔོ་བསང་གིས། །རྡོ་རྗེའི་
མཚོན་གྱིས་བགེགས་བཅོམ་དབུགས་ཕྱུང་བས། །རྡོ་རྗེའི་ང་རྒྱལ་ལྡན་ལ་གསོལ་
བ་འདེབས། །གཉིས་སྐྱེས་ལོ་ལ་རྨི་ལམ་རོལ་རྩེད་དུ། །རི་བོ་ཏཱ་ལར་འཕགས་པ་
སྤྱན་རས་གཟིགས། །ཕྱག་སྤྱན་སྟོང་གི་སྣང་བརྙན་འབར་བ་ཡིས། །བྱིན་རླབས་
ལུང་བསྟན་མཛད་ལ་གསོལ་བ་འདེབས། །དེ་ཚེ་མར་གད་མདོག་ཅན་ནོར་
འཛིན་དབུས། །ངོ་མཚར་སྐྱེད་ཚལ་མཆོག་ཏུ་ཡངས་པ་ལ། །གནས་པའི་འཕགས་
མའི་ཞལ་གྱིས་བདུད་རྩིའི་བཅུད། །བཏུང་བའི་ཚེ་བགེགས་ཞི་ལ་གསོལ་བ་
འདེབས། །ཉེར་གཅིག་ལོ་ལ་བཟླས་བསྙེན་བྱེད་པའི་ཚེ། །མཁའ་འགྲོའི་རྐང་
བཏེགས་རྟ་མཆོག་ལ་ཞོན་ནས། །དགའ་ལྡན་གནས་མྱུལ་ལྷ་ལ་ཆོས་ཉན་ཅིང་། །
དྲི་མེད་ལུང་བསྟན་ཐོབ་ལ་གསོལ་བ་འདེབས། །རིགས་བཞིའི་མཁའ་འགྲོ་ལས་
བཞིའི་མདོག་ལྡན་ཞིང་། །མཛེས་སྒེག་གཟུགས་ལྡན་མང་པོའི་བརྡ་ཆོས་ཀྱི། །གླུ་
གར་རྡོ་རྗེའི་ལྟད་མོ་འགྱེད་པ་ཡང་། །ཉམས་ཤར་བདེ་བའི་དཔལ་ལ་གསོལ་བ་
འདེབས། །ཉེར་གསུམ་ལོ་ལ་རྡོ་རྗེ་དཔའ་བོ་ཡིས། །ལས་འགྲུབ་བགེགས་འཕྲང་
བརྒལ་བའི་གསུང་སྩལ་ཞིང་། །གནས་སྲུང་གཞི་བདག་དགྱེས་པའི་སྣང་བརྙན་
གྱིས། །ཡིད་ཀྱི་པད་ཚལ་བཞད་ལ་གསོལ་བ་འདེབས། །གནས་གསུམ་མཁའ་འགྲོ་
དཀར་སེར་དམར་ལྗང་རྣམས། །སེང་སྟག་དོམ་གླང་ཞོན་པའི་གཟུགས་སྤྲུལ་ནས།།
ལུང་བསྟན་དངོས་གྲུབ་སྦྱིན་པའི་དམ་ཚིག་གསུངས། །འགྱུར་མེད་བདེ་བར་
མཛད་ལ་གསོལ་བ་འདེབས། །ཆོས་འཁོར་ལྷ་སར་རྣམ་འདྲེན་ཐུབ་དབང་གིས། །
མཛོད་སྤུར་བཀྱེ་བའི་དཀར་སེར་འོད་ཟེར་ནི། །སྙིང་ཀར་ཐིམ་པའི་སྣང་བ་བྱུང་
388



རོང་ཆེན་སངས་རྒྱས་རྡོ་རྗེའི་གསང་བའི་རྣམ་ཐར།
མ་ཐག །རྣམ་དག་ཏིང་འཛིན་འབར་ལ་གསོལ་བ་འདེབས། །ཉེར་བཞིའི་ལོ་ལ་
དཔའ་བོ་མཁའ་འགྲོའི་དབུས། །གསེར་མདོག་འཛུམ་ལྡན་པདྨ་ཐོད་འཕྲེང་རྩལ། །
བདེ་ཆེན་མཁའ་འགྲོ་མཚོ་རྒྱལ་ཡབ་ཡུམ་གྱི། །བྱིན་རླབས་གསལ་སྣང་ལྡན་ལ་
གསོལ་བ་འདེབས། །དེ་ཚེ་པདྨས་ལྕགས་བསྲེགས་སྡིག་པ་དང་། །མཁའ་འགྲོས་
བདེ་སྐྱོང་སྣོད་ཀྱི་དབང་བསྐུར་ཞིང༌། །སྣང་སྲིད་བགེགས་ལས་རྒྱལ་བའི་རིག་
སྔགས་ཀྱི། །དངོས་གྲུབ་ལེགས་པར་འབྱིན་ལ་གསོལ་བ་འདེབས། །ཉེར་ལྔའི་ལོ་
ལ་དཔའ་བོ་བྲམ་ཟེའི་གཟུགས། །མཐིང་ནག་གྲི་ཐོད་འཛིན་པ་གཟི་བརྗིད་ཅན། །
མདུན་དུ་སྐྱིལ་ཀྲུང་བཞུགས་ཉམས་གསལ་བ་ནས། །གཉན་བདུད་བགེགས་ལས་
རྒྱལ་ལ་གསོལ་བ་འདེབས། །དེ་ཚེ་སྒྲོལ་མ་འཇིགས་སྐྱོབས་མར་གད་མདོག །
རྟགས་བརྒྱད་རྫས་ཀྱིས་བྱིན་རླབས་སྣང་བ་ཡིས། །བགེགས་སོགས་འཚེ་བ་ཡོངས་
ལས་རྒྱལ་གྱུར་པའི། །བརྟུལ་ཞུགས་ང་རྒྱལ་ལྡན་ལ་གསོལ་བ་འདེབས། །སླར་
ཡང་སྲིད་གསུམ་བདག་མོའི་ཆོ་འཕྲུལ་གྱིས། །གཟེངས་བསྟོད་བཀའ་ཉན་རོལ་
བའི་སྟངས་སྟབས་ཅན། །སྙིང་ཀར་དབང་གི་འཁོར་ལོ་འབར་སོགས་ཀྱི། །ཉེས་
སེལ་ལེགས་ཀུན་འགྲུབ་ལ་གསོལ་བ་འདེབས། །ཉེར་དྲུག་ལོ་ལ་རྡོ་རྗེ་གུར་གྱི་
མགོན། །ལྷུན་པོའི་སྐུ་ཅན་གཟི་བརྗིད་རབ་འབར་བ། །རང་ལ་ཐིམ་པས་བརྟུལ་
ཞུགས་ཏིང་འཛིན་མཆོག །གྲུབ་ཅིང་འཕྲིན་ལས་རྒྱས་ལ་གསོལ་བ་འདེབས། །
སླར་ཡང་བསྟན་བསྲུང་བྲམ་ཟེ་གསེར་གྱི་མདོག །ཁྲོ་འཛུམ་སྐུ་ཡི་སྣང་བ་མཐོང་
་ མ་ཐག །རྡོ་རྗེ་མཁའ་འགྲོའི་བདེ་སྟོང་ཏིང་འཛིན་སོགས། །སྣ་ཚོགས་འཕྲུལ་བས་
རོལ་ལ་གསོལ་བ་འདེབས། །དེ་རྗེས་རྨི་ལམ་སྒྱུ་མའི་རོལ་རྩེད་ལ། །ཐུབ་ཆེན་སྟོན་
པ་མཉམ་མེད་ཤཱཀྱའི་གཙོ། །འཁོར་ཚོགས་བརྒྱ་ཕྲག་གིས་བསྐོར་མདུན་བྱོན་པར།།
མཆོད་བསྙེན་གསལ་བར་གྱུར་ལ་གསོལ་བ་འདེབས། །མཁའ་འགྲོ་དཔའ་བོ་
དཔག་མེད་འདུ་བའི་དབུས། །རྡོ་རྗེ་དཔའ་བོ་རྒྱན་མཐོན་སེངྒེའི་ཁྲིར། །ཐབས་
389



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཤེས་གཉིས་མེད་ལས་བཞིའི་རྒྱུན་རྟགས་ཀྱིས། །དབང་བསྐུར་གསལ་ཉམས་ལྡན་
ལ་གསོལ་བ་འདེབས། །གཞན་ཡང་གྲུབ་ཆེན་མདའ་བསྣུན་འཕགས་པ་ལྷ། །མི་
ལ་རས་པ་འཕགས་ཆེན་དམ་པ་སོགས། །པཎ་གྲུབ་དུ་མའི་སྣང་བརྙན་གསལ་
གཟིགས་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཞེ་སྡང་རྡོ་རྗེ་
ཡུམ་བཅས་འོད་འབར་བ། །དཔྲལ་བར་ཐིམ་པས་བདེ་སྟོང་ཉམས་སྐྱེས་ཤིང་། །
འཇམ་དཔལ་རྡོ་རྗེ་དྲག་པོའི་གཟི་བྱིན་ཉམས། །ཡང་ཡང་གསལ་བར་གྱུར་ལ་
འདེབས། །གཞན་ཡང་སྔོན་གྱི་བཀའ་དང་དམ་ཚིག་བཞིན། །མཁའ་འགྲོ་བསྲུང་
མས་རྟག་ཏུ་སྐྱོང་མཛད་ཅིང་། །དངོས་ཉམས་བརྡ་ཆོས་རྨི་ལམ་ཅི་རིགས་པར། །
བྱིན་རླབས་བླང་དོར་སྟོན་ལ་གསོལ་བ་འདེབས། །ཁྱད་པར་སྔོན་གྱི་མཁའ་
འགྲོའི་བཀའ་དམ་བཞིན། །དྲེགས་ལྡན་གཙོ་བོ་འོད་ལྡན་དཀར་བོ་དང༌། །
དབང་ཆེན་བཀའ་སྡོད་ཚངས་པས་བླང་དོར་ཀུན། །གསལ་བར་རྟག་ཏུ་སྟོན་ལ་
གསོལ་བ་འདེབས། །ཕྱི་རོལ་སྣ་ཚོགས་བརྟུལ་ཞུགས་སྤྱོད་པས་རོལ། །རྡོ་རྗེའི་
བཟླས་བརྗོད་ལྟ་སྒོམ་ནང་ནས་གསལ། །གསང་བ་རྡོ་རྗེའི་རང་རྩལ་འགགས་པ་
མེད། །སངས་རྒྱས་རྡོ་རྗེའི་ཞབས་ལ་གསོལ་བ་འདེབས། །ཐ་མལ་སྣང་ཞེན་
གཡང་སར་ཉམ་མི་ང་། །ཟབ་ལམ་རིམ་གཉིས་འདབ་གཤོག་རྣམ་པར་བཀྲ། །
ཟུང་འཇུག་སྒྱུ་མའི་འཕུར་ལྡིང་རོལ་བ་ཅན། །མི་བསྐྱོད་རྡོ་རྗེའི་ཞབས་ལ་གསོལ་
བ་འདེབས། །ལྷ་དང་མཁའ་འགྲོ་ཡེ་ཤེས་སྐུ་ལ་རྫོགས། །རྡོ་རྗེའི་མགུར་ནས་ཟབ་
རྒྱས་ཆོས་ཀུན་འཁྲོལ། །འགྱུར་མེད་མཁའ་ཁྱབ་ཡེ་ཤེས་ཐུགས་ལྡན་པ། །རྗེ་ ་
བཙུན་བླ་མའི་ཞབས་ལ་གསོལ་བ་འདེབས། །རྡོ་རྗེ་གསུམ་ལ་གཡོ་བ་མེད་བཞིན་
དུ། །མཐོང་ཐོས་དྲན་རེག་འགྲོ་བ་མ་ལུས་པ། །བདེ་ཆེན་ཐར་བར་བགྲོད་པའི་ས་
བོན་བསྐྲུན། །འགྲོ་འདྲེན་སྤྲུལ་བའི་སྐུ་ལ་གསོལ་བ་འདེབས། །ཉེར་བདུན་ལོ་ལ་
གྲོང་ཁྱེར་བལྟ་ན་སྡུག །བདེ་གཤེགས་བརྒྱད་ཀྱི་ཞལ་མཐོང་ལུང་བསྟན་ཅིང་། །
39O



རོང་ཆེན་སངས་རྒྱས་རྡོ་རྗེའི་གསང་བའི་རྣམ་ཐར།
སྨན་བླ་རྒྱལ་ཆེན་བཞི་ཡིས་དབུགས་ཕྱུང་བའི། །བྱིན་རླབས་གསལ་སྣང་ལྡན་ལ་
གསོལ་བ་འདེབས། །འོད་དཔུང་ཀློང་ནས་འཇིགས་མཛད་རྡོ་རྗེ་ལ། །གུར་ཞལ་
ཕྱག་དྲུག་རྣམ་སྲས་དམག་ཟོར་མས། །ལེགས་བསྐོར་གར་དགུའི་ཉམས་ལྡན་
མཐོང་བའི་ཚེ། །བར་ཆད་བགེགས་ལས་རྒྱལ་ལ་གསོལ་བ་འདེབས། །བཻཌཱུརྱ་ལྟར་
སྣང་བའི་ཞིང་ཁམས་ནས། །སྨན་བླ་དྲང་སྲོང་འཁོར་བཅས་ལྷུན་པོ་ལྟར། །རབ་
བརྗིད་སྤྱི་བོར་ཕྱག་བཞག་དབུགས་ཕྱུང་བའི། །ནད་གདུང་སེལ་བར་མཛད་ལ་
གསོལ་བ་འདེབས། །རྣལ་འབྱོར་དབང་ཕྱུག་མི་ལ་རས་པ་ལ། །ས་ར་ཧ་དང་ཀླུ་
སྒྲུབ་ཡོན་ཏན་འོད། །ས་ཆེན་ལ་སོགས་གྲུབ་དབང་འགའ་ཞིག་གིས། །བསྐོར་
བའི་མགུར་དབྱངས་གསན་ལ་གསོལ་བ་འདེབས། །དེ་ཚེ་བཀའ་སྲུང་བཀྲ་ཤིས་
ཚེ་རིང་མས། །སྣང་སྟོང་བདེ་ཆེན་བརྡ་དང་མགུར་དབྱངས་སོགས། །ཟག་མེད་
སྟོང་པའི་ང་རོར་བརྡའ་སྤྲོད་པའི། །བྱུང་གྱུར་ཞལ་མཛེས་མཛད་ལ་གསོལ་བ་
འདེབས། །རྣམ་བཅུ་དབང་ལྡན་གསེར་སྦྱངས་འོད་འབར་བས། །ཡོངས་གྱུར་
དུས་ཀྱི་འཁོར་ལོ་ཡབ་ཡུམ་ཏུ། །གྱུར་ནས་སྙིང་ཁར་ཐིམ་པས་ཟུང་འཇུག་གི །
བདེ་ཆེན་ཉམས་སུ་ཤར་ལ་གསོལ་བ་འདེབས། །སྟོང་གསུམ་ཁྱབ་པའི་མཚོ་
དཀྱིལ་ལྷུན་པོའི་དབུས། །འཁོར་ལོ་སྡོམ་པའི་དཀྱིལ་འཁོར་ཤར་སྒོ་ནས། །རབ་
གཏུམ་མ་ཡིས་ཁྲིད་ནས་བསྐོར་ཕྱག་བཅས། །ཁྲག་འཐུང་དགྱེས་ཞལ་མཐོང་ལ་
གསོལ་བ་འདེབས། །དེ་ཚེ་འཁོར་ལོ་བདེ་མཆོག་ཡབ་ཡུམ་གྱི། །སྦྱོར་མཚམས་
བདུད་རྩིའི་ངག་ལ་དབང་བསྐུར་ཞིང་། །སྐུ་གསུང་ཐུགས་ཀྱི་བདེ་ཆེན་སྒྱུ་མའི་
བརྡས། །བྱིན་རླབས་གསལ་སྣང་ལྡན་ལ་གསོལ་བ་འདེབས། །དཀྱིལ་འཁོར་
དབུས་དེར་བདེ་ཆེན་ཏིང་འཛིན་ལས། །སྙོམས་པར་ཞུགས་པའི་སྔོན་གྱི་སྐྱེ་བ་
སོགས། །དུས་གསུམ་འབྱུང་འགྱུར་རྟོགས་པའི་ཉམས་ཤར་ཞིང་། །བརྟུལ་ཞུགས་
དབང་བསྐུར་མཛད་ལ་གསོལ་བ་འདེབས། །ཡིད་འཕྲོག་སྐྱེད་ཚལ་དབུས་སུ་སེང་
391



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཁྲིའི་སྟེང་། །དབྱངས་ཅན་ལྷ་མོའི་ཞལ་མཐོང་གསུང་ཐོས་ཤིང་། །ཐུགས་ཀར་
དབྱངས་ཅན་དམར་མོའི་སྤྲོ་བསྡུ་ཡིས། །བདེ་ཆེན་དངོས་གྲུབ་སྩོལ་ལ་གསོལ་བ་
འདེབས། །སྤྱན་རས་གཟིགས་དང་ཚེ་མཐའ་ཡས་པ་དང་། །དམག་ཟོར་རྒྱལ་མོ་
དཔའ་བོ་བྲམ་ཟེའི་གཟུགས། །ལྷན་ཅིག་བྱོན་ནས་སྙིང་ཀར་ཐིམ་པའི་ཉམས། །
གསལ་ཤར་བགེགས་ལས་རྒྱལ་ལ་གསོལ་བ་འདེབས། །ལས་ཀྱིས་གཤིན་རྗེའི་ཐོད་
དབྱུག་ལག་གཏད་ནས། །ཞགས་པས་ཕྱོགས་བཅུའི་བགེགས་འགུགས་ལས་
མཛད་ཅིང་། །བཀའ་ཉན་འཕྲིན་ལས་བསྒྲུབ་པའི་ཞལ་བཞེས་ཚུལ། །ཡང་ཡང་
གསལ་བར་ཤར་ལ་གསོལ་བ་འདེབས། །གུར་མགོན་ཕྱག་གིས་གཎྜའི་སྒྲ་དབྱངས་
དང་། །དཔལ་མགོན་ཆང་གི་བུམ་པས་དབང་བསྐུར་བས། །བརྟུལ་ཞུགས་རྣལ་
འབྱོར་སྤྱོད་པའི་འཕྲིན་ལས་བཞི། །འགྲུབ་པར་ལུང་བསྟན་མཛད་ལ་གསོལ་བ་
འདེབས། །མཁའ་འགྲོའི་འོད་ལེའི་སྟེང་བཏགས་རྔ་ཡབ་གླིང༌། །གནས་ཡུལ་
བལྟས་ཤིང་སློབ་དཔོན་ཆེན་པོའི་དྲུང་། །སྣང་སྲིད་བགེགས་ལས་རྒྱལ་བའི་ཕྱག་
མཚན་དང་། །དམ་རྫས་དབང་བསྐུལ་ཐོབ་ལ་གསོལ་བ་འདེབས། །ཡུལ་དེར་
མཁའ་འགྲོ་རིན་ཆེན་དངོས་གྲུབ་ཀྱི། །ཕྱོགས་ལས་རྣམ་པར་རྒྱལ་བའི་རིག་
སྔགས་དང་། །འཕྲིན་ལས་ལྷུན་གྲུབ་བཀའ་ལུང་རབ་སྩལ་ནས། །རང་གནས་
བསྒྲོད་ཉམས་ལྡན་ལ་གསོལ་བ་འདེབས། །དཔག་བསམ་ཤིང་རྩེར་རྗེ་བཙུན་
བྱམས་མགོན་ནི། །འཇའ་ཚོན་ཀློང་བཞུགས་སྤྱི་བོར་ཕྱག་བྱུགས་ནས། །ཞབས་
གཏུགས་སྨོན་ལམ་བཏབ་ཚེ་དགྱེས་གསུང་གི །དབུགས་འབྱིན་གཟེངས་བསྟོད་
ཐོབ་ལ་གསོལ་བ་འདེབས། །ཤེལ་གྱི་མཆོད་རྟེན་དྲུང་གི་མཁར་བའི་རྩེར། །
ཐུགས་རྗེ་ཆེན་པོ་ཡང་ཡང་ཞལ་གཟིགས་ཤིང་། །རྒྱལ་བ་རྒྱ་མཚོ་དགྱེས་པའི་
བཀའ་ལུང་གི །ཡང་ཡང་དབུགས་འབྱིན་མཛད་ལ་གསོལ་བ་འདེབས། །རྡོ་རྗེ་
རྣལ་འབྱོར་མ་དང་དུང་རལ་ཅན། །དབྱངས་ཅན་གསང་བ་ཡེ་ཤེས་ཕྲ་མོ་ཧ། །
392



རོང་ཆེན་སངས་རྒྱས་རྡོ་རྗེའི་གསང་བའི་རྣམ་ཐར།
དམ་ཚིག་མཁའ་འགྲོ་དྲུག་ཅུའི་ལྷ་ཚོགས་ཀྱིས། །ཡང་ཡང་ལུང་གསལ་མཛད་ལ་
གསོལ་བ་འདེབས། །དགའ་ལྡན་གནས་དང་རྨད་བྱུང་བཀོད་པ་ལ། །འཇམ་
དཔལ་སྙིང་བོ་ཆོས་རྒྱལ་སེངྒེ་ཡི། །གསེར་སྦྱངས་ཞལ་འཛུམ་སྣང་བའི་ཡང་ཡང་
དུ། །ཉམས་རྟོགས་རྒྱས་པར་མཛད་ལ་གསོལ་བ་འདེབས། །འཇམ་དཔལ་སྙིང་
བོའི་དྲུང་ནས་འབྲོམ་སྟོན་རྗེས། །ཤེལ་གྱི་མཁར་བའི་སྦུབས་སུ་རབ་འབྱམས་
ཞིང༌། །སྲས་བཅས་རྒྱལ་བས་གང་བའི་གཟིགས་མོ་ཡིས། །རྗེས་བསྟན་བྱིན་གྱིས་
བརླབས་ལ་གསོལ་བ་འདེབས། །སོ་གསུམ་ལོ་ལ་བྱང་ཕྱོགས་གནས་ཆེན་དུ། །
ནམ་མཁའི་ཁམས་ཀུན་གང་བའི་ལྷག་པའི་ལྷ། །ཡིད་བཞིན་འཁོར་ལོ་བསྲུང་
མས་བསྐོར་བའི་ཞལ། །ལེགས་བསྟན་བྱིན་གྱིས་བརླབས་ལ་གསོལ་བ་འདེབས། །
འཇམ་དཔལ་གཤིན་རྗེ་རྗེ་བཙུན་སྒྲོལ་མ་དང་། །གུར་ཞལ་དམག་ཟོར་གསང་བ་
ཡེ་ཤེས་ཞབས། །དབྱངས་ཅན་དཀར་དམར་རྣམ་སྲས་ལས་གཤིན་སོགས། །ཡང་
ཡང་ཉམས་སུ་ཤར་ལ་གསོལ་བ་འདེབས། །ཆོས་སྲུང་རྣམས་དང་ལྷན་ཅིག་
རིགས་དྲུག་གནས། །མྱུལ་ཞིང་ཡི་དྭགས་གྲོང་ཁྱེར་ཧེ་རུ་ཀའི། །ང་རྒྱལ་ངང་ནས་
བཅོམ་ཞིང་གནས་ངན་འགྲོ། །བདེ་ཆེན་ཐར་བར་འཁྲིད་ལ་གསོལ་བ་འདེབས། །
ཁྱད་པར་ཉི་ཚེའི་གནས་ཀྱི་ངན་སོང་དུ། །ལྷུང་བའི་འབྲེལ་ཟབ་སྡིག་ཅན་མ་ལུས་
ཀུན། །ཁྲག་འཐུང་གར་གྱིས་བཙན་ཐབས་མངོན་མཐོའི་ལམ། །ཚུལ་བཞིན་
འགོད་པར་མཛད་ལ་གསོལ་བ་འདེབས། །རྩ་བ་གསུམ་དང་དབྱེར་མེད་རྡོ་རྗེ་
འཛིན། །ཟོལ་མེད་ཏིང་འཛིན་ངང་ནས་གསོལ་མཆོད་སོགས། །དུས་གསུམ་རབ་
དཀར་དགེ་བ་གང་ཐོབ་དེས། །འགྲོ་ཀུན་སྲིད་མཚོར་སྒྲོལ་བའི་མཐུ་ལྡན་ཤོག །
མཐའ་ཡས་ཡིད་ཅན་མ་ལུས་འགྲོ་བ་ཀུན། །རྗེ་བཙུན་བླ་མས་འབྲལ་མེད་རྗེས་
བཟུང་སྟེ། །སྨོན་གྲོལ་བདེ་ཆེན་ཐར་བའི་གླིང་མཆོག་ཏུ། །བདེ་བླག་ཉིད་དུ་
འཇུག་པའི་རྒྱུར་གྱུར་ཅིག །རྒྱལ་བསྟན་སྤྱི་དང་གསེར་ཞུན་འཆང་བའི་བསྟན། །
393



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྣམ་དག་རིང་ལུགས་ཕྱོགས་བཅུར་རབ་རྒྱས་ཤིང༌། །དེ་འཛིན་བླ་མའི་སྐུ་ཚེ་རབ་
བརྟན་ནས། །མཛད་འཕྲིན་དགོངས་མཛད་ལྷུན་གྱིས་འགྲུབ་པར་ཤོག །མཆོག་
ཁྱོད་རྣམ་འདྲེན་ཀུན་གཟིགས་ས་ཐོབ་ཚེ། །ཐེག་ཆེན་འདུས་པའི་འཁོར་གྱི་
མཆོག་ཉིད་དུ། །སྐྱེས་ནས་ཟབ་ཡངས་དགོངས་པ་རྫོགས་བྱེད་པའི། །འགྲོ་འདྲེན་
སྲས་ཀྱི་ཐོག་མར་འགྱུར་བར་ཤོག །གནས་སྐབས་མི་འདོད་འགལ་རྐྱེན་ཀུན་ཞི་
ཞིང་། །ཚེ་བསོད་སྟོབས་འབྱོར་བློ་གྲོས་འཕེལ་རྒྱས་ནས། །མཐར་ཐུག་ཟུང་
འཇུག་གྲུབ་པའི་དགའ་སྟོན་གྱིས། །རང་གཞན་ཕན་བདེའི་དོན་གཉིས་ལྷུན་གྲུབ་
ཤོག །
ཅེས་རང་གི་ཉམས་དང་རྨི་ལམ་ཟ་ཟའི་འཁྲུལ་རྟོགས་རྣམས་ལེགས་པོར་ཁྱོར་མའི་་་་
གསང་བའི་རྣམ་ཐར་གསོལ་འདེབས་ཀྱི་ཚུལ་དུ་བཀོད་པ་འདི་ནི། ཡང་སྲིད་མང་པོར་རྣམ་
དཀར་གྱི་ཉེ་བར་འབྲེལ་བའི་གུས་སློབ་རྣལ་འབྱོར་པ། དོན་ཡོད་རྡོ་རྗེའམ་ཆོས་རྫོང་སྤྲུལ་
བའི་སྐུ་ངག་དབང་ཐེག་མཆོག་གིས་བཀས་བསྐུལ་བ་ལ་བརྟེན་ནས། རོང་སྨྱོན་མི་བསྐྱོད་རྡོ་
རྗེས་གཉན་རྗེའི་ལྷ་ཞོལ་ཨ་མཆོག་གི་སྒར་མགོར་སྦྱར་བའི་ཡི་གེ་པ་ནི། དགེ་སློང་ཝ་གིན་
ཤྲིས་བགྱིས་པ། སྣོད་མིན་ལ་བསང་བའི་དམ་ཚིག་གུ་ཧྱ་ས་མ་ལ། སརྦ་མངྒ་ལཾ། །
394



༄༅། །སྐྱབས་མགོན་སྐུ་འཕྲེང་དྲུག་པ་དགེ་འདུན་
ཆོས་ཀྱི་དབང་ཕྱུག་གི་རྣམ་པར་ཐར་བའི་
ས་བོན་ཙམ་ཕྱོགས་གཅིག་ཏུ་བསྡེབས་
པ་མཆོད་པའི་མེ་ཏོག་ཅེས་བྱ་
བ་བཞུགས་སོ། །
དཀོན་མཆོག་སྦྱིན་པས་བརྩམས།



སྐུ་འཕྲེང་དྲུག་པ་དགེ་འདུན་ཆོས་ཀྱི་དབང་ཕྱུག་གི་རྣམ་ཐར་ས་བོན། །
༄༅། །ཚོགས་གཉིས་ཆུ་གཏེར་བསྲུབས་པའི་སྙིང་པོ་ལས་འཁྲུངས་དུས་
གསུམ་བདེ་གཤེགས་གཅིག་ཏུ་འདུས་པའི་རྟ་བདུན་དབང་། །དད་དང་སྨོན་
ལམ་སྣ་ཚོགས་ཤིང་རྟས་ལུས་ཅན་མོས་པའི་མཁར་དྲངས་རྒྱལ་བ་ཀུན་གྱི་སྤྲུལ་་་་་
བའི་གར། །འཕགས་ཚོགས་དགེ་འདུན་རྒྱ་མཚོའི་དབུས་ན་མཁས་གྲུབ་དཔལ་
གྱིས་མངོན་མཐོ་ལུང་རྟོགས་ཆོས་ཀྱི་དབང་ཕྱུག་ཆེ། །དཔལ་ལྡན་བླ་མ་དབང་གི་
རྒྱལ་པོ་མཚན་ཙམ་ཐོས་པས་སྲིད་པ་རྩད་ནས་འབྱིན་པ་དེ་ལ་འདུད། །གང་གི་
རྣམ་ཐར་ཀུན་གསལ་ཡངས་པོའི་མཐའ། །རྒྱལ་བའི་མཁྱེན་པ་མཁའ་ལྡིང་དབང་
པོས་ཀྱང་། །འཇལ་བ་མིན་ན་རྨོངས་བློའི་སྦྲང་གཤོག་གིས། །གཞལ་བར་སེམས་
པ་དཔྱོད་ལྡན་ཁྲེལ་བའི་རྒྱུ། །འོན་ཀྱང་དུས་ཀྱིས་བསྲིངས་པའི་ཡང་མཐའ་
འདིར། །དམ་པའི་གསུང་སྒྲོས་སིལ་བུར་གནས་པ་འགའ། །གཅིག་ཏུ་བསྡུས་པའི་
རྣམ་ཐར་ས་བོན་འདི། །ཚིག་ཏུ་སྤེལ་ལ་སྐལ་བ་བཟང་སྙམ་བགྱིད། །དེ་ཡང་
བདག་ཅག་གི་འདྲེན་པ་མཉམ་མེད་ཐུབ་པའི་དབང་པོས་ངའི་ཉན་ཐོས་རྣམས་་་
ཀྱི་ནང་ནས་འདུལ་བ་འཛིན་པའི་མཆོག་ནི་འདི་ལྟ་སྟེ་ཉེ་བར་འཁོར་རོ་ཞེས་་་་་
བཀའི་བསྔགས་པའི་ཅོད་པན་འཛིན་པ་དེ་ཉིད་ཀྱི་སྐུའི་སྐྱེ་བ་ལྔ་བཅུ་ཐམ་པ་པ་་་་
དང༌། རྗེ་བཙུན་བརྟན་པའི་འཁོར་ལོ་མིའི་གར་དུ་ཟློས་ཤིང་བསྟན་པ་འདི་ལ་
སྟོན་པ་གཉིས་པའི་འཕྲིན་ལས་ཅན་མཉམ་མེད་ཤར་ཙོང་ཁ་པ་ཆེན་པོས་སྔོན་་་་་་
སྟོན་པ་ཐུབ་པའི་དབང་པོའི་མདུན་སར་རང་ཉིད་ཀྱིས་ཐེག་པ་ཆེན་པོའི་གསང་་་་
བ་བསྔགས་ཀྱི་བསྟན་པ་རིན་པོ་ཆེ་བྱང་ཕྱོགས་དམུ་རྒོད་ཁ་བ་རི་བའི་ལྗོངས་སུ་་་
སྤེལ་བར་ཞལ་ཀྱིས་བཞེས་པ་ན་འཁོར་དུ་འདུས་པའི་སེམས་དཔའ་ཆེན་པོ་ཀུན་
གྱིས་མགྲིན་གཅིག་ཏུ་ཁྱོད་ནི་སྙིང་སྟོབས་ཆེན་པོའོ་ཞེས་བསྔགས་བརྗོད་ཀྱི་མེ་་་་་
ཏོག་གཏོར་བ་ཇི་བཞིན་དུ། གང་གི་བསྟན་པ་རྨ་མེད་ཅིང་གསེར་ཞུན་བཙོ་མ་ལྟ་
397



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བུ་དེ་ཉིད་མཐའ་འཁོབ་མདོ་སྨད་ཀྱི་ཡུལ་དུ་སྤེལ་བ་ལ་ཐུགས་བརྩེ་དང་སྙིང་་ཡ
སྟོབས་ཀྱི་མཐུ་མཆོག་ཏུ་བརྟས་པས་བསྟན་པ་ཕྱོགས་མཐར་སྤེལ་བའི་དར་ཆེན་་་་
བདུན་གྱི་ནང་ཚན་དུ་གྲགས་ཤིང་། མདོ་རོང་གི་མཁས་པ་མི་བཞིའི་ཡ་གྱལ་དུ་
གྱུར་པ་རོང་ཆེན་ལྗགས་ནག་པ་ཆེན་པོའི་སྐུའི་སྐྱེ་འཕྲེང་དྲུག་པ༧སྐྱབས་མགོན་་་་
བཀའ་དྲིན་ཅན་དགེ་འདུན་ཆོས་ཀྱི་དབང་ཕྱུག་འདི་ཉིད་ནི། ས་ལ་དགེ་བཅུ་
རྫོགས་ཤིང་སྙིགས་དུས་ཀྱི་མི་ལ་གཉིས་པ་ལྟ་བུ་ཤར་སྐལ་ལྡན་རྒྱ་མཚོ་སོགས་དམ་
པ་རྣམས་ཀྱིས་ཡང་ཡང་བྱིན་གྱིས་བརླབས་པའི་གནས་མཆོག་རོང་པོ་རེ་སྐོང་གི་་
ཆར་གཏོགས་བསེ་ཆུ་མ་ཞེས་པར། བདག་ཉིད་ཆེན་པོ་འདི་ལྟ་བུ་བསྐྱེད་པ་ལ་
སྔོན་དུས་ཀྱི་ཡབ་རྒྱལ་པོ་ཟས་གཙང་དང་ཡུམ་སྒྱུ་འཕྲུལ་མ་ལྟ་བུའི་མཚན་ཉིད་་་་
ཡོངས་སུ་རྫོགས་པའི་ཡབ་ངག་དབང་རབ་བརྟན་དང་། ཡུམ་སྙིང་མོ་ཐར་
གཉིས་ཀྱི་སྲས་སུ་རབ་བྱུང་བཅུ་གསུམ་པའི་བགྲང་བྱ་ཉེར་དྲུག་པ་ཆུ་ཕོ་་་་་་་་་་
འབྲུག( ༡༧༧༢)གི་ཟླ་བཅུ་གཅིག་པར་ཡུམ་ལ་སྙུན་ཟུག་མེད་ཅིང༌། དམ་པ་
རྣམས་ལ་མ་བཏགས་རང་ཆས་སུ་གྱུར་པའི་ཕྱི་རོལ་གྱི་མཚན་ལྟས་བཟང་པོ།
ནམ་མཁའ་དྭངས་ཤིང་རྟགས་བརྒྱད་དང་མཆོད་པའི་ངོ་བོ་སྣ་ཚོགས་པའི་རྣམ་་་
པ་ཅན་གྱི་སྤྲིན་གྱི་འདུ་འགོད་དང་། ཆོས་ཀྱི་དུང་དང་རྔ་བོ་ཆེའི་སྒྲ་རང་བཞིན་
དུ་གྲགས་པ་སོགས་ངོ་མཚར་བའི་ལྟས་བཟང་པོའི་མེ་ཏོག་གི་ཆར་དང་བཅས་་་་་
སྤྲིན་ལས་གྲོལ་བའི་ཟླ་བའི་དཀྱིལ་འཁོར་ཡོངས་སུ་ཉ་གང་བ་བཞིན་སྐྱེ་བོ་ཕལ་བ་
ལྟར་གྱི་ངུ་ངག་དང་མངལ་གྱི་དྲི་མ་སོགས་ཀྱིས་ཆ་ཙམ་ཡང་གོས་པ་མེད་པར་་་་་
བཞིན་གྱི་དཀྱིལ་འཁོར་འཛུམ་པའི་མདངས་དང་བཅས་མངོན་པར་བལྟམས་སོ། །
ལིམ་བུའི་ཚལ་དུ་ཐུབ་པའི་དབང་པོ་བཞིན། རྒྱལ་སྲས་དཀྱིལ་འཁོར་རྫོགས་པའི་
བསིལ་ཟེར་ཅན། །རེ་སྐོང་ཤར་རིའི་རྩེ་ལ་མངོན་འཕགས་ཚེ། །སྲས་བཅས་རྒྱལ་
བའི་ཐུགས་ངལ་དུས་གཅིག་ལྷོད། །མགོན་དང་བྲལ་བའི་རི་རབ་ས་གཞིར་
398



སྐུ་འཕྲེང་དྲུག་པ་དགེ་འདུན་ཆོས་ཀྱི་དབང་ཕྱུག་གི་རྣམ་ཐར་ས་བོན།
བཅས། །མྱ་ངན་མུན་པའི་ཁུར་གྱིས་མནར་བ་ན། །གློ་བུར་རྒྱལ་སྲས་ཉི་མའི་
འཛུམ་མཐོང་བས། །སྣ་ཚོགས་ལྟས་ཀྱི་ཆོ་འཕྲུལ་ཅི་ཡང་སྟོན། །ཨེ་མ་ཚོགས་
གཉིས་བཟོ་བོའི་སྒྱུ་འཕྲུལ་ལས། །ཉེ་བར་བསྐྲུན་པའི་ཆོས་སྐུའི་འོད་དཀར་ཅན། །
ཐ་དད་གདུལ་བྱའི་ཆུ་མཚོ་སྣ་ཚོགས་ལ། །སོ་སོར་སྣང་བའི་རྟེན་འབྲེལ་གནད་
འདི་ཟབ། །དེ་ནས་དགུང་ལོ་ལྔ་བཞེས་པ་མེ་སྤྲེལ་ལོའི་ཟླ་བ་བརྒྱད་པའི་བར་དུ་
ཡབ་གཞིས་སུ་ཕལ་བའི་སྐྱེ་བོ་དག་གི་ངང་ཚུལ་དང་བསྟུན་མཁས་ཀྱིས་བྱིས་པའི་་
རོལ་རྩེད་ལ་མངོན་པར་ཞུགས་ཤིང་། དེ་དག་གི་སྐབས་སུ་ཡང་ཞལ་གྱི་ངག་སྒོ་
གྲོལ་བ་ནས་ང་ཀིརྟི་ཡིན། བླ་རྒན་ཡོང་ན་འགྲོ་དགོས་ཞེས་སྔོན་ལིམ་བུའི་ཚལ་དུ་
གཞོན་ནུ་དོན་གྲུབ་སྐུ་བལྟམས་པ་ན་ས་ཆེན་པོའི་ཕྱོགས་བཞིར་གོམ་པ་བདུན་རེ་་
བོར་ཞིང༌། ང་ནི་འཇིག་རྟེན་ཐམས་ཅད་ཀྱི་མཆོག་ཡིན་ནོ་ཞེས་འཇིགས་པ་མེད་
པའི་སེང་གེའི་ང་རོ་ཆེན་པོས་བདག་ཉིད་འཇིག་རྟེན་གྱི་མགོན་དུ་ཞལ་གྱིས་་་་་
བཞེས་པའི་རྣམ་པར་ཐར་བ་ལྷུར་བླངས་པ་ལ་ཕལ་བ་རྣམས་ལྟ་ཅི་དམ་པ་དག་་་་
གིས་ཀྱང་བསྔགས་བརྗོད་ཀྱི་མེ་ཏོག་འཐོར་ཞིང་དད་པའི་ཐལ་མོ་བྲང་ངོས་སུ་་་་་
སྦྱོར་བར་བྱེད་ལ། ཆུ་འབྲུག་ལོར་ཀུན་མཁྱེན་འཇམ་དབྱངས་བཞད་པ་རྒྱ་ནག་
ནས་སླར་བཀྲ་ཤིས་འཁྱིལ་དུ་གདན་འབྱོར་བའི་སར་སྐུ་གོང་མའི་ཐུགས་ཀྱི་་་་་
གསང་བ་འཛིན་པའི་སྲས་ཆེན་ཨེར་ཏི་ནི་ཧོར་ཇུ་ཐོག་ཐུ་འཇམ་དབྱངས་མཁས་་་
གྲུབ་རིན་པོ་ཆེ་དངོས་ཕེབས་ཀྱིས་ཡབ་རྗེ་བླ་མ་རིན་པོ་ཆེ་བསྟན་པའི་རྒྱལ་མཚན་
མཆོག་གི་གཟུགས་སྐུའི་བཀོད་པ་བསམ་བཞིན་ཆོས་དབྱིངས་སུ་བསྡུས་པའི་ཚུལ་་
ཞུས་པར། ཀུན་མཁྱེན་རིན་པོ་ཆེ་ནས་ཐུགས་འགྱོད་ཚད་མེད་གནང་ཞིང་སྐུ་
གདུང་མཆོད་རྟེན་གྱི་མཐུན་རྐྱེན་དུ་གསེར་ཞོ་ལྔ་དང་དངུལ་སྲང་ལྔ་བཅུའི་་་་་་་
གནང་སྦྱིན་བཅས། ཁོང་གཞན་དང་མི་འདྲ་བའི་གྲུབ་པའི་དབང་ཕྱུག་ཡིན་པས་
སྤྲུལ་སྐུ་ཕན་ཐོགས་ཅན་མི་འགྱངས་པར་འབྱོན། དེའི་བར་གང་ཅིའི་འཛིན་སྐྱོང་
399



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མི་ལྷོད་པ་གྱིས། ཞེས་དོན་དམ་དུ་དམ་པ་འདི་བ་སྐུ་གོང་མིའི་ཡང་སྤྲུལ་འཁྲུལ་
མེད་དུ་ལུང་གིས་བསྙད་པ་དང་། ཤིང་ལུག་ཧོར་ཟླ་བཞི་བར་ཀུན་མཁྱེན་
འཇིགས་མེད་དབང་པོས་ཨ་མཆོག་སྒར་དུ་རྡོ་རྗེ་འཕྲེང་བའི་དབང་གནང་བའི་་་
སར་ཧོར་སྤྲུལ་བའི་སྐུ་འཇམ་དབྱངས་མཁས་གྲུབ་རིན་པོ་ཆེ་ཡང་ཕེབས་ནས་་་་་
ཡོད་པ་ལ། ཁོང་གི་སར་ཞི་དུལ་བག་ཡོད་སོགས་དམ་པས་བསྔགས་པའི་ཡོན་
ཏན་གྱིས་མངོན་པར་ཕྱུག་པ་ཤཱ་རིའི་བུར་གྲགས་ཤིང་མཚན་དངོས་ལ་ཆོས་་་་་་་
འཕེལ་རྒྱ་མཚོར་གསོལ་བའི་རི་ཁྲོད་པ་ཤིན་ཏུ་ངོ་མཚར་བ་ཞིག་ཡོད་པ་ཕེབས་་་་
ནས། རེ་སྐོང་གི་བསེ་ཆུ་མ་ཞེས་པའི་ནང་ཚན་ཀླུ་རྒྱལ་མི་ཚང་ཞིག་ལ་ཆུ་འབྲུག་
གི་ཟླ་བ་བཅུ་གཅིག་པར་སྐྱེས་ཞིང་། ཁོ་ཀིརྟི་ཡིན། བླ་རྒན་ཡོང་ན་འགྲོ་དགོས་
ཟེར་བའི་བྱིས་པ་རྟགས་མཚན་ཁྱད་པར་ཅན་ཞིག་ཡོད་ཚུལ་གསུངས་པས་རང་་་་
ལ་སྔར་རྨི་ལམ་གྱི་མཚན་མར་ལན་གྲངས་དུ་མར་བྱུང་བའི་ཚུལ་དང་ཡང་ཡོངས་་
སུ་འགྲིག་པར་མཐོང་ནས་ཐུགས་ཤིན་ཏུ་མཉེས་ཤིང་། ཆུ་སྦྲུལ་ས་ག་ཟླ་བའི་ཚེས་
བཅོ་ལྔའི་ཉིན་སྐུ་གོང་མའི་སྐུ་གདུང་མཆོད་རྟེན་ཡོངས་སུ་གྲུབ་ནས་སྐུ་མཆོག་་་་
མཐོང་བ་དོན་ལྡན་ནང་བཞུགས་སུ་གསོལ་ཏེ། དམ་པ་འདི་བ་དང་ཐཱ་ལ་སྤྲུལ་
བའི་སྐུ་རྣམ་གཉིས་ཀྱིས་ཐོག་དྲངས་སློབ་འབངས་འདུས་ཚོགས་རྒྱ་མཚོས་དཔལ་
རྡོ་རྗེ་འཇིགས་བྱེད་ལ་བརྟེན་པའི་རབ་གནས་ཆོ་ག་དང་འབྲེལ་སྙན་ཤལ་བརྒྱ་་་་
མཆོད་སོགས་གཙང་ཞིང་གྱ་ནོམ་པ་ཕུལ་ནས་བཟང་སྤྱོད་སྨོན་ལམ་འདོན་པའི་་
ཚེ། བསྐལ་པ་རྒྱ་མཚོར་མི་སྐྱོ་སྤྱད་པར་བགྱི། །ཞེས་པའི་ཚིག་མཚམས་སུ་སླེབས་
སྐབས་མཆོད་ཁྲིའི་དཀྱིལ་གྱི་ཞལ་ཟས་ཆེ་བ་ཞིག་གི་རྩེ་རྒྱན་ཤིང་ལོ་མེ་ཏོག་དང་་་་
བཅས་པ་ལྷུང་ནས་དམ་པ་འདི་བ་གཡས་ངོས་སུ་ཡོད་པའི་ཐད་ཀྱི་ཡོན་ཆབ་ཀྱི་
ཁར་རྩེ་མོ་སྐུ་གདུང་དང་། ཡུ་བ་དམ་པ་འདི་བར་བསྟན་ནས་མ་ཉམས་པར་
བྱུང་བ་ལ་ཐམས་ཅད་ངོ་མཚར་དུ་གྱུར་ཅིང་། ཐ་ལ་ཚང་ནས་ནམ་དུ་ཡང་ཁྱེད་
400



སྐུ་འཕྲེང་དྲུག་པ་དགེ་འདུན་ཆོས་ཀྱི་དབང་ཕྱུག་གི་རྣམ་ཐར་ས་བོན།
ལ་ཐུགས་ལྷག་པར་དགྱེས་པས། སྤྲུལ་སྐུ་ཉིད་མཚོའམ་ཆུའི་མིང་ཡོད་པ་ཞིག་ཏུ་
འཁྲུངས་ནས་ཁྱེད་ཀྱིས་བདག་པོ་བྱེད་པའི་རྟགས་ཨེ་ཡིན་གསུངས་པ་སོགས་་་་་
ཐུགས་ལ་དྲན་ནས། གཅན་གཟན་གྱི་འཇིགས་པ་དང་བཅས་པའི་འབྲོག་དགོན་
པ་ཤིན་ཏུ་ཉམ་ང་བར་གློ་བུར་མ་བོར་བའི་བྱིས་པས་མའི་མིང་ནས་འབོད་བཞིན་
གང་སར་འཚོལ་ཞིང་རྒྱུགས་པའི་སྐབས་མའི་སྐད་ཐོས་པ་ན་དགའ་སྐྱོ་སྤེལ་བའི་་་
ཡིད་ཀྱི་འདུ་འགོད་ཧ་ཅང་དྲག་ཅིང་སྐད་ཅིག་ཀྱང་སྡོད་པར་མི་བཟོད་པ་མྱུར་དུ་
འཕྲད་པར་འདོད་པའི་སེམས་པ་མངོན་དུ་གྱུར་པའི་ཚུལ་ཇི་ལྟ་བུར། བླ་མ་རིན་
པོ་ཆེ་དང་རིང་ནས་གྱེས་པས་མྱུར་དུ་མཇལ་བར་འདོད་པའི་ཤིན་ཏུ་རིངས་པའི་ས་
སེམས་ཀྱིས་སྐུ་གོང་མས་ཉེ་བར་སྤྱད་པའི་ཕྱག་ཕྲེང་དང་ཕུར་བུ་སོགས་བསྡོགས་་་
པའི་དངོས་པོ་ཕྲན་བུ་དང་བཅས་གདན་སའི་བུ་སློབ་འགའི་དཔུང་གི་ཚོགས་ཀྱི་་་
མདུན་བདར་ནས་ཆིབས་ཀྱི་ཁ་ལོ་རེ་སྐོང་བསེ་ཆུ་མའི་ཕྱོགས་སུ་བསྒྱུར་ཞིང་། ཇི་
ལྟར་བྱང་ཆུབ་སེམས་དཔའ་རྟག་ཏུ་ངུས་དགེ་བའི་བཤེས་གཉེན་དམ་པ་སེམས་་་་
དཔའ་ཆེན་པོ་ཆོས་འཕགས་མྱུར་དུ་མཇལ་བར་འདོད་པའི་འདུན་པ་ཁོ་ནས་་་་་
ཟས་དང་གཉིད་ཀྱི་འདུ་ཤེས་རིང་དུ་སྤངས་ཏེ་ཉིན་མཚན་སྦྲེལ་བའི་ལམ་གྱི་་་་་
བགྲོད་པ་ལ་ཞུགས་པ་དེ་ཁོ་ན་བཞིན་ཕེབས་པས་མཐར་འཁོར་དང་བཅས་པ་ཉེ་་
ཞོ་མེད་པར་སྐུ་དྲུང་དུ་འབྱོར། དེའི་ཚེ་ཡང་སྤྲུལ་རིན་པོ་ཆེས་འོ་ངའི་བླ་རྒན་
སླེབས་བྱུང་། ད་ང་ཀིརྟི་ལ་འགྲོ་དགོས་གསུངས་པས་དེར་ཚོགས་འདུས་པ་
ཐམས་ཅད་སྐུ་གོང་མའི་ཡང་སྤྲུལ་འཁྲུལ་མེད་དུ་ངེས་པ་བརྙེད་ནས་གསོལ་་་་་་་
འདེབས་ཀྱི་དབྱངས་དང་དགའ་སྐྱོ་འདྲེས་པའི་མཆི་མའི་འཕྲེང་བ་གཅིག་ལ་་་་་་
གཅིག་འགྲན་དུ་ཡུན་རིང་ལུས། སྤྱིར་དེ་ཙམ་གྱིས་སྐུ་གོང་མའི་ཡང་སྤྲུལ་དུ་ངེས་
པ་བརྙེད་ཟིན་མོད་ཕལ་བའི་སྐྱེ་བོ་དག་གི་དོགས་སྣང་དང་མ་དད་པ་ལྡོག་པའི་་་་
ཕྱིར། ཧོར་སྤྲུལ་རིན་པོ་ཆེས་སྔར་ཉེར་བསྡོགས་སུ་ཡོད་པའི་སྐུ་གོང་མའི་ཕྱག་
401



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཕྲེང་དང་ཕུར་བུ། ཆིབས་རྟ་རྣམས་འདྲ་དངོས་གཞན་དང་མཉམ་བསྲེས་ཀྱིས་
ངོས་འཛིན་གྱི་ཕྱིར་སྤྱན་འབུལ་ཞུས་པས་གཅིག་ཀྱང་མ་ནོར་བར་འཁྲུལ་མེད་དུ་་་
ངོས་བཟུང་བ་ན། དེར་འཁོད་སྐྱེ་བོ་མཐའ་དག་རྒྱལ་བའི་མཁྱེན་པ་སྒྲིབ་ཐོགས་
མེད་པའི་ཡོན་ཏན་གྱིས་ཡིད་འཕྲོག་ཅིང་ཡང་སྤྲུལ་རིན་པོ་ཆེར་རྗེས་སུ་འཛིན་་་་
པར་གསོལ་བ་འདེབས་པའི་དབྱངས་ཀྱི་ང་རོ་སྟོང་གསུམ་ཁེངས་པར་ལྡིར། དེ་
ནས་བྱབས་ཁྲུས་དང་ན་བཟའ་བརྗེ། ཡབ་གཞིས་དང་གཉེན་འཁོར་རྣམས་ལ་
བདོག་པའི་དངོས་པོ་གྱ་ནོམ་པས་ཚིམས་པར་བྱས་ཏེ་ཡང་སྤྲུལ་ཉིན་བྱེད་གཞོན་་་་
ནུས་དཔུང་གི་མདུན་བདར་བའི་བླ་སློབ་འདུས་པ་རྒྱ་མཚོའི་ཆིབས་ཀྱི་ཁ་ལོ་སྐུ་་་་
གོང་མའི་གདན་ས་སྟག་ཚང་དཔལ་གྱི་ལྷ་མོའི་ཕྱོགས་སུ་མངོན་པར་བསྒྱུར་ལ།
མེ་སྤྲེལ་ཟླ་བ་བརྒྱད་པའི་ཚེས་བདུན། གཟའ་སྐར་འཕྲོད་སྦྱོར་ཕུན་སུམ་ཚོགས་
པའི་ཉིན་བླ་དཔོན་ཆེ་དགུ་དགོན་ལག་སོགས་སེར་སྐྱ་སྟོང་ཕྲག་བརྒལ་བས་་་་་་་
ཆིབས་བསུ་དང་། གདན་སའི་ཉེ་འདབས་སུ་གྲྭ་ཚང་གི་སེར་སྦྲེང་དང་བཅས་
འདུ་ཁང་རྣམ་རྒྱལ་གླིང་དུ་ཞབས་ཀྱི་འཁོར་ལོ་དང་པོར་བསྒྱུར་ནས་མི་འཇིགས་་་
གདོང་ལྔས་གཏེགས་པའི་ཆོས་ཀྱི་ཁྲི་འཕང་མཐོན་པོར་མངའ་གསོལ་ཞིང༌། དགེ་
འདུན་འདུས་ཚོགས་རིན་པོ་ཆེས་ཐོག་དྲངས་པའི་སྐུ་འཕྲེང་དུ་མའི་རིང་ནས་་་
རྗེས་སུ་བཟུང་བའི་སེར་སྐྱ་འདུས་ཚོགས་རྒྱ་མཚོ་ལྟ་བུར་ཕྱག་དབང་དང་ཆོས་ཀྱི་ས
བདུད་རྩི་ཡིད་ཚིམས་པར་བཀའ་དྲིན་དུ་སྩལ་ནས་བླ་བྲང་ཁམས་གསུམ་ཟིལ་་་
གནོན་དུ་གྲུབ་དབང་གོང་མའི་གཟིམ་ཆུང་ཉི་འོད་འཁྱིལ་བར་ཞབས་ཀྱི་པད་མ་་་
མངོན་པར་བཀོད་པ་སྟེ་སླར་ཡང་བླ་སློབ་ཞལ་འཛོམས་པའི་བསྐལ་པ་བཟང་པོ་་
མངོན་དུ་གྱུར་ཏོ། །རྒྱལ་སྲས་མྱུ་གུ་ཤིན་ཏུ་གཞོན་གྱུར་ཀྱང༌། །རྒྱལ་བའི་མཁྱེན་
པ་ཐོགས་སྒྲིབ་མེད་པའི་བརྡར། །རྒྱལ་བ་གོང་མའི་སྐྱེ་བར་ཞལ་བཞེས་པ། །རྒྱལ་
བའི་རྗེས་འཇུག་རྒྱ་མཚོའི་དད་པའི་གཞི། །རིང་ནས་མ་ཡིས་བརྟོལ་བའི་བུ་
402



སྐུ་འཕྲེང་དྲུག་པ་དགེ་འདུན་ཆོས་ཀྱི་དབང་ཕྱུག་གི་རྣམ་ཐར་ས་བོན།
བཞིན་དུ། །ཡང་སྤྲུལ་གཞོན་ནུ་མཇལ་ལ་རིངས་པའི་སེམས། །ཅང་ཤེས་འགྲོས་
དང་བསྡུར་བའི་སློབ་བུའི་ཚོགས། །སྙིགས་མའི་རྟག་ཏུ་ངུ་ཞེས་བདག་གིས་
སྒྲོགས། །སྐོམ་པས་ཆུ་དང་ཕོངས་པས་ནོར་ལ་བཞིན། །ཡང་སྤྲུལ་ཉི་མར་རེ་བའི་
སློབ་འབངས་ལ། །ཟབ་གསང་ཆོས་ཀྱི་དགའ་སྟོན་འགྱེད་པའི་ཚེ། །འཛིན་མའི་
ཁྱོན་ན་དགེ་ལེགས་དབྱར་རྔ་རྒོད། །
དེ་ལྟར་རྨད་དུ་བྱུང་བའི་ཚོགས་གཉིས་ཀྱི་དཔལ་ལས་འཁྲུངས་པའི་་་་་་་
གཟུགས་སྐུའི་ལང་ཚོ་རྫིང་གི་པདྨ་བཞིན་སྐྱེད་བསྲིངས་ཏེ། འཇམ་མགོན་རྒྱལ་
བའི་དབང་པོའི་རིང་ལུགས་དྲི་མ་མེད་པ་པད་མོའི་དགའ་ཚལ་རྫོགས་ལྡན་གྱི་་་་་
དཔལ་ལ་འགོད་པའི་འཕྲིན་ལས་འོད་སྣང་སྟོང་གི་དྲ་བ་འགྱེད་པའི་རླབས་པོ་་་་་
ཆེའི་ཐུགས་བསྐྱེད་ཀྱི་འབྲས་བུ་ཡོངས་སུ་སྨིན་པའི་དུས་ལ་བབས་པ་ན། གཡེར་
གཤོང་པ་དགེ་འདུན་ཟླ་གྲགས་དང༌། མཛོད་དགེ་རི་ཁྲོད་དབང་པོ། ཨང་སྨོན་
སྤྲུལ་བའི་སྐུ་རིན་པོ་ཆེ་སོགས་རིགས་ཀྱི་ཅོད་པན་དུ་བསྟེན་ནས་གསན་བསམ་གྱི་་
དབུ་བཟུང་ཞིང་། དགོང་ལོ་ལྔ་བཞེས་པ་མེ་སྤྲེལ་ལོར་གཡེར་གཤོང་དགེ་འདུན་
ཟླ་གྲགས་ལས་ཡོངས་སུ་རྫོགས་པ་དགེ་བསྙེན་གྱི་སྡོམ་པ་མནོས་པ་ནས་བཟུང་།
བཅས་པའི་ཆ་ཕྲ་མོ་ཙམ་ཡང་མིག་གི་འབྲས་བུ་བཞིན་བསྲུངས་ནས་བསླབ་པ་་་་་
རིན་པོ་ཆེ་འབའ་ཞིག་གཙུག་གི་ནོར་ལྟར་བཀུར་ཞིང་དྲན་ཤེས་བག་ཡོད་ཀྱི་་་་་
བརྟུལ་ཞུགས་ལ་གཅིག་ཏུ་འགྲུས་པར་མཛད་པ་ནི་བསྟན་པའི་གནད་གོ་བའི་་་་་
རྣམ་པར་ཐར་བ་ཤིན་ཏུ་ངོ་མཚར་བ་ལགས་ལ། (ཨ་ཆུང་དགོན་ར་སྟེ་གནམ་
ལྷའི་སྒར་གསར་རི་ཁྲོད་ཀྱི་ཨ་ལགས་ཨ་ཆུང་ཚང་གི་མདུན་ནས་དགེ་ཚུལ་གྱི་སྡོམ་
པ་བཞེས་པར་གླེང་།) སྐབས་དེར་གདན་ས་སྟག་ཚང་ལྷ་མོར་རྒྱུད་གྲྭ་མ་གཏོགས་་
མཚན་ཉིད་ཀྱི་རྩོད་གྲྭ་མེད་མོད། བླ་མ་རིན་པོ་ཆེ་འདི་བས་འགྲེལ་ཆུང་དོན་
གསལ། ལེགས་བཤད་སྙིང་པོ། ལམ་རིམ་ཆུང་ངུ་སོགས་ཐུགས་འཛིན་གནང་བ་
403



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མ་ཟད། རྒྱུན་པར་ང་ལ་མཚན་ཉིད་ཞབས་ཞུ་ཞིག་ཡོད་ན་ཅི་མ་རུང་ཞེས་རྒྱུ་
མཚན་ཉིད་ཐེག་པའི་གསན་བསམ་ལ་ཐུགས་རེ་བླ་ན་མེད་པ་མཛད་ཅིང་། ཀུན་
མཁྱེན་འཇིགས་མེད་དབང་པོ་སྐུ་ཞི་བར་གཤེགས་པའི་དགོངས་རྫོགས་སུ་བླ་མ་་་་
རིན་པོ་ཆེ་འདི་བ་གདན་དྲངས་ནས་དངུལ་སྲང་ལྔ་བརྒྱའི་ཡོན་འབུལ་བྱུང་བ་་་་
གཞི་བྱས་ནས་གདན་ས་སྟག་ཚང་ལྷ་མོའི་ད་ལྟའི་མཚན་ཉིད་གྲྭ་ཚང་གི་འདུ་ཁང་
ཆེན་མོ་སྟེ། ཚོགས་ཆེན་འདུ་ཁང་ལུང་རིགས་རིན་ཆེན་སྤུངས་པའི་གཏེར་མཛོད་
གནས་པ་འདི་ཉིད་ཀྱི་ཤུལ་རང་དུ་ཚོགས་ཆེན་འདུ་ཁང་ཀ་བར་བདུན་ཡོད་པ་་་་
ཞིག་གསར་དུ་བཞེངས་ནས་སྐུ་ཚེ་ཕྱི་མའི་སྐབས་སུ་མཚན་ཉིད་གྲྭ་ཚང་འཛུགས་་
རྒྱུའི་རྟེན་འབྲེལ་ལེགས་པར་བསྒྲིགས་ཤིང་། སྐུ་ཚེ་ཕྱི་མའི་ཚེ་འདུ་ཁང་འདི་ག་
རང་དུ་མཚན་ཉིད་གྲྭ་ཚང་ལེགས་པར་བཙུགས་པ་མ་ཟད། སྐུ་འཕྲེང་དགུ་པའི་
སྐབས་གྲྭ་ཚོགས་ཤིན་ཏུ་རྒྱས་པ་བྱུང་སྐབས་ཀྱང་འདུ་ཁང་འདི་ག་རང་གིས་རྨང་་
གཞིའི་ཐོག་རྒྱ་བསྐྱེད་བཏང་བ་ཡིན། དེ་ཡང་སྤྱིར་དམ་པ་འདི་ལ་སྐུ་གོང་མའི་
འཕྲིན་ལས་ཀྱི་འཕྲོ་བསྐྱངས་ཏེ་རོང་པོ་རེ་སྐོང་། གནམ་ལ་ཧོར་ཚང་། ཁ་གྱ་ཚོ་
དྲུག རོང་ཚོ་ཆེན་བཅོ་བརྒྱད། ཅོ་ནེ། སོག་པོ་མདའ་བཅུ་གཅིག ཧོར་བོད། ཁེ་
ཐ་དང་མཛོད་དགེ། རྔ་པ་ར་མདོ། ཚ་ཁོ་སོགས་སུ་རང་རང་གི་སྐལ་བ་དང་
མཚམས་པའི་མཛད་པ་མཐའ་ཡས་པས་གདུལ་བྱ་རྣམས་རྗེས་སུ་སྐྱོང་བའི་རྣམ་་་
པར་ཐར་བ་བརྗོད་དུ་མི་ལངས་པ་ཞིག་ཡོད་པ་ནི་གདོན་མི་ཟ་མོད། གདན་སར་
མཚན་ཉིད་གྲྭ་ཚང་འཛུགས་རྒྱུའི་ཕྱི་ནང་གི་ཉེར་བསྡོགས་ལ་རྩོམ་པ་འདི་ཁོ་ན་་་་་
དམ་པ་འདི་བའི་མཛད་པའི་ཡང་སྙིང་དམ་པར་ལེགས་པར་འགྲུབ་པ་ཡིན་ཏེ།
སྔོན་སྟོན་པ་ཐུབ་པའི་དབང་པོའི་མདུན་སར་འཕགས་པ་ཉེ་བར་འཁོར་གྱི་སྐུ་
སྐྱེ་བ་བཞེས་ནས་བསྟན་པའི་ནང་མཛོད་དམ་པ་འདུལ་བའི་སྡེ་སྣོད་ཀྱི་བཀའ་་་་
བསྡུ་མཛད། ཆོས་རྒྱལ་ཁྲི་སྲོང་ལྡེའུ་བཙན་ཀྱི་སྐབས་སུ་ཆོས་བློན་ཆེན་པོ་སྦ་
404



སྐུ་འཕྲེང་དྲུག་པ་དགེ་འདུན་ཆོས་ཀྱི་དབང་ཕྱུག་གི་རྣམ་ཐར་ས་བོན།
གསལ་སྣང་གི་སྐུའི་སྐྱེ་བ་བཞེས་ནས་མཁན་ཆེན་ཞི་བ་འཚོ་བོད་དུ་གདན་
དྲངས༑ རང་ཉིད་ཀྱང་རབ་ཏུ་བྱུང་ནས་གངས་ཅན་མུན་པའི་གླིང་དུ་རྒྱལ་
བསྟན་རིན་པོ་ཆེའི་སྒྲོན་མེ་ཐོག་མར་སྦར། ལྷ་བླ་མ་བྱང་ཆུབ་འོད་ཀྱི་ཚེ་ཇོ་བོ་རྗེ་
ལྷ་གཅིག་དཀའ་བ་དུ་མས་བོད་དུ་གདན་དྲངས་ནས་བསྟན་པ་རིན་པོ་ཆེའི་་་་་་་
གཡའ་སེལ་མཛད། མཉམ་མེད་ཙོང་ཁ་པ་ཆེན་པོའི་མདུན་ནས་རོང་ཆེན་དགེ་
འདུན་རྒྱལ་མཚན་གྱི་སྐུའི་སྐྱེ་བ་བཞེས་ནས་རི་བོ་དགེ་ལྡན་པའི་རིང་ལུགས་དྲི་མ་
མེད་པ་མཐའ་འཁོབ་མདོ་སྨད་ཀྱི་ཡུལ་དུ་སྤེལ་བའི་གཡར་དམ་བཅས་ཤིང་། སྐུ་
འཕྲེང་བདུན་པ་ཐུབ་བསྟན་ཉི་མའི་ཚེ་གདན་སར་མཚན་ཉིད་གྲྭ་ཚང་གསར་་་་་
འཛུགས་མཛད། སྐུ་འཕྲེང་བརྒྱད་པ་བློ་བཟང་འཕྲིན་ལས་ཀྱི་སྐབས་ཧོར་ཚང་
དང་རྔ་ཡུལ་དགེ་ལྡན་ལེགས་བཤད་གླིང་དུ་མཚན་ཉིད་ཀྱི་རྩོད་གྲྭ་གསར་་་་་་་་་
འཛུགས་དང་གདན་སར་སྔགས་ཀྱི་དམ་བཅའ་བཙུགས། དེ་བཞིན་སྐུ་འཕྲེང་
དགུ་པ་དང་བཅུ་པའི་སྐབས་ཀྱང་གྲྭ་ཚང་གི་འཆད་ཉན་འབའ་ཞིག་ཐུགས་ལ་་་་་
བརྣགས་ཤིང་། ད་ལྟ་སྐུའི་པད་མོ་མངོན་པར་འཛུམ་ཞིང་འཕྲིན་ལས་ཀྱི་འོད་
སྣང་ཕྱོགས་བཅུར་ཁྱབ་པ༧སྐུ་འཕྲེང་བཅུ་གཅིག་པ་ཆེན་མོ་འདི་བ་དགུང་གྲངས་
ཤིན་ཏུ་ཕྲ་བའི་ཚེ་བསམ་བཞིན་དུ་སྐུའི་སྙུན་ཚུལ་བསྟན་ཏེ། ཞབས་རིམ་དུ་ལོ་
རེའི་ཧོར་ཟླ་ལྔ་པའི་ནང་ཉིན་གསུམ་གྱི་རིང་རྡོ་གཅལ་ཐོག་གི་འཛིན་གྲྭ་རྣམས་་་་
རེས་མོས་ཀྱིས་དཀའ་པོད་ལྔའི་དམ་བཅའ་འཇོག་རྒྱུ་བྱས་པ་དང༌། སྔགས་
བསྡུས་ཀྱི་རྒྱུགས་ཆེན་གསར་འཛུགས། མ་བུ་དགོན་གྱི་ཕར་ཕྱིན་དམ་བཅའི་
སྐབས་ཕན་ཚུན་རིགས་ལུང་དུ་ཕེབས་རེས། རང་སའི་ལྷ་རམས་པ་རྣམས་སྔོན་
འགྲོའི་དམ་བཅའ་འཇོག་ཏུ་མ་བུ་དགོན་གང་རུང་གི་དགོན་པ་གཞན་དེར་འགྲོ་་་
རྒྱུ། ཚད་མའི་དམ་བཅའ་གསར་འཛུགས་སོགས་དང༌། ལྷག་པར་ད་ལོ་ནས་མ་
བུ་དགོན་ཡོངས་དང་། འབྲེལ་བ་གང་ཡོད་ཀྱི་དགོན་སྡེ་སོ་སོའི་འཆད་ཉན་པ་་
405



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྣམས་རྩོད་གྲྭ་ཡོད་པའི་གདན་ས་བཞི་གང་རུང་ཞིག་ཏུ་གདན་འཛོམས་ཀྱིས་ཟླ་་་
གཅིག་རིང་གི་ཚད་མའི་དགུན་ཆོས་ཆེན་མོ་གསར་འཛུགས་མཛད་པ་སོགས་རྣམ་
པར་ཐར་བ་ངོ་མཚར་བ་འདི་དག་གི་ཕྱིར་ལ། མདོར་ན། བླ་མ་རིན་པོ་ཆེ་འདི་
བའི་སྐུའི་སྐྱེ་བ་ཀུན་ཏུ་ཐུགས་ལ་བརྣགས་པ་ནི་སྐྱེ་དགུའི་ཕན་བདེ་ཀུན་གྱི་འབྱུང་
གནས་བསྟན་པ་རིན་པོ་ཆེ་འདི་ཁོ་ན་ཡིན་པས། ས་སྐྱོང་རྒྱལ་པོ་ཆེ་གེ་མོའི་དབུ་
བླར་བཞུགས་པའི་སྒྲོབ་ཉམས་ཀྱིས་ཟང་ཟིང་ནོར་གྱི་འདུ་འགོད་གཉེར་ཞིང་ཆེ་་་
རྟགས་སྟོན་པའི་སྙིགས་དུས་ཀྱི་བླ་མར་རློམ་པ་དག་ལ་ནི་དམ་པ་འདི་བའི་རྣམ་་་
པར་ཐར་བའི་ཆ་ཤས་ཀྱི་ཆས་ཤས་ཙམ་ཡང་ག་ལ་མཆིས། ཀུན་གསལ་ཁྱོན་དུ་ཉི་
མ་གཉིས་པ་དང༌། །འཛིན་མའི་གཞི་ན་ཁྱོད་འདྲ་གཉིས་པ་ཞིག །རྙེད་པར་མ་
གྱུར་སྲས་བཅས་རྒྱལ་རྣམས་ཀྱིས། །བསྟན་པའི་རྒྱལ་མཚན་ཁྱེད་ཉིད་གཅིག་བུར་
གཏད། །ལུང་རྟོགས་ཆོས་ཀྱི་ཉན་བསམ་སྒོམ་པ་ལས། །རྒྱལ་བསྟན་འཛིན་པའི་
ཐབས་ཚུལ་དྲི་མེད་ཅིག །མ་རྙེད་དཔའ་བོ་ཁྱོད་ཀྱིས་འདི་ཁོ་ན། །གཅེས་པར་
བསྐྱངས་ལ་རྒྱལ་རྣམས་ཐལ་མོ་སྦྱོར། །སྙིགས་མའི་རང་མཚང་བརྡོལ་བའི་ཡང་
མཐའ་འདིར། །སྐྱེ་བོ་ཕལ་ཆེར་སྒྱུ་མའི་ཆོ་འཕྲུལ་གྱིས། །མངོན་པར་བྲིད་ཀྱང་
ཁྱོད་ཞབས་ཟིན་པ་རྣམས། །བདེ་ནས་བདེ་བར་བགྲོད་ལ་འགོག་པ་ཅི། །
དེ་ལྟར་ལུང་རྟོགས་ཀྱི་བསྟན་པ་རིན་པོ་ཆེ་ཇི་ལྟར་སྤེལ་བའི་ཐབས་ཁོ་ན་་་་་
ཐུགས་ལ་དགོངས་ཤིང་བསྐལ་པ་དང་ལྡན་པའི་ལུས་ཅན་རྣམས་ཟབ་རྒྱས་ཆོས་་་
ཀྱི་བདུད་རྩི་དམ་པས་ཉེ་བར་སྐྱོང་བཞིན་བཞུགས་པའི་སྐབས། གདམས་པ་
རྣམས་ཀྱི་མཆོག་ནི་མི་རྟག་པ་སྟོན་པ་ཉིད་ཡིན་པར་གཟིགས་ཏེ། དགུང་གྲངས་
བཅུ་དྲུག་ཙམ་ནས་བགྲེས་པའི་ཚུལ་གྱིས་དབུ་སྐྲ་དཀར་པོ་དང་། ཞལ་གྱི་ཚེམས་
ཀྱང་ལྷུང་སྟེ་ཕེབས་བཞུགས་ཀྱི་སྐབས་ཞབས་ཞུ་པ་གཉིས་རེས་སྐྱོར་དགོས་པའི་་
ཚུལ་མཛད་དེ། ( གྲུབ་དབང་གོང་མ་བསྟན་པའི་རྒྱལ་མཚན་གྱིས་དགུང་ལོ་
406



སྐུ་འཕྲེང་དྲུག་པ་དགེ་འདུན་ཆོས་ཀྱི་དབང་ཕྱུག་གི་རྣམ་ཐར་ས་བོན།
བརྒྱད་ཅུར་བཞུགས་པར་ཞལ་གྱིས་བཞེས་ཀྱང་དྲུག་ཅུ་ལས་མ་བཞུགས་པ་ལ་བླ་་་
རྒན་རྣམས་གྱིས་སྐུ་གདུང་གི་མདུན་ནས་སྡུག་ཡུས་བྱས་པས་འདི་བ་དེའི་ཁ་་་་་
གསོབ་ཏུ་ཕེབས་ཚུལ་གྱི་གསུང་སྒྲོས་ཀྱང་ཡོད) མཐར་དགུང་གྲངས་ཉེར་ལྔ་སོན་་
པ་མེ་འབྲུག་གི་ལོ་ལ་ཞིང་འདིའི་གདུལ་བྱ་རེ་ཞིག་རྫོགས་པའི་ཚུལ་དུ་སྐུ་སྐྱིལ་མོ་་་
ཀྲུང་དུ་མཉམ་བཞག་གི་སྟངས་ཀ་དང་བཅས་སྐུའི་གཟི་མདངས་ཡོངས་སུ་རྒྱས་་་
པས་གཉེར་མའི་ཁམ་ཁུམ་མེད་པར་ཞལ་གྱི་དཀྱིལ་འཁོར་ལ་གཞོན་ཤ་རྒྱས་་་་་་་
བཞིན་ཉི་ཟླའི་རླུང་དབུ་མའི་ནང་དུ་ཞུགས་ཏེ་གཟུགས་ཀྱི་བཀོད་པ་ཆོས་ཀྱི་་་་་་
དབྱིངས་ཟབ་མོ་སྤྲོས་པའི་མཐའ་དང་བྲལ་བ་འཕོ་འགྱུར་མེད་པའི་ངང་དུ་་་་་་་་
བསྡུས་ནས་རྣམ་ཀུན་མཆོག་ལྡན་གྱི་སྟོང་པ་ཉིད་དང་། མཆོག་ཏུ་མི་འགྱུར་བའི་
བདེ་བ་ཆེན་པོར་རོ་མཉམ་པ་འོད་གསལ་ཕྱག་རྒྱ་ཆེན་པོའི་ངང་དུ་མཉམ་པར་་་་་
བཞག་པའི་ཚུལ་བསྟན་ཏེ། མཐར་འོད་གསལ་ལས་སྐུ་བཞི་ཡེ་ཤེས་ལྔ་དང་ལྡན་
པའི་ཟུང་འཇུག་རྡོ་རྗེ་འཆང་ཆེན་པོའི་སྐུར་བཞེངས་ནས་དཔའ་བོ་དང་མཁའ་་་་
འགྲོ་མའི་ཚོགས་ཀྱི་བསུ་བ་དང་བཅས་ནུབ་ཕྱོགས་བདེ་བ་ཅན་དུ་སྤྲུལ་གཞི་ཕྱག་་
ན་པད་མོའི་ཐུགས་ཀྱི་དཔལ་བེའུ་ལ་མངོན་པར་ཐིམས་སོ། །གཞོམ་གཞིག་མེད་
པ་རྒྱལ་བའི་རྒྱལ་ཐབས་མཆོག །མངོན་དུ་མཛད་ཀྱང་སྐྱེ་འཆིའི་ཟློས་གར་གྱིས། །
རྟག་འཛིན་ཅན་རྣམས་ཆོས་ལ་སྐུལ་བ་འདི། །རྒྱལ་སྲས་དཔའ་བོའི་རྨད་བྱུང་
རྣམ་ཐར་ཉིད། །
དེ་ནས་གློ་བུར་མགོན་དང་བྲལ་བའི་སློབ་འབངས་རྣམས་བཟོད་པ་མེད་་་་་
པའི་མྱ་ངན་གྱི་ཁུར་ཆེན་པོས་ཡོངས་སུ་མནར་ཡང་། དགོངས་རྫོགས་ཀྱི་ཆོ་ག་
རྣམས་ལེགས་པར་བསྟར་ཞིང་། སྐུའི་རིང་སྲེལ་ནང་རྟེན་དུ་བཞུགས་པའི་སྐུ་
གདུང་མཆོད་རྟེན་དམ་པ་བསོད་ནམས་ཀྱི་དཔལ་དུ་མངོན་པར་བསྐྲུན་ནས་བླ་་་་
མ་རིན་པོ་ཆེའི་བཀའ་བཞིན་ལུང་རྟོགས་ཀྱི་བསྟན་པ་རིན་པོ་ཆེ་ལ་ཉན་བསམ་་་་
407



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྒོམ་པ་སྔར་ལས་ལྷག་པ་མཛད་ཅིང་། སྐུ་གདུང་མཆོད་རྟེན་དུ་བཞུགས་སུ་
གསོལ་བའི་བླ་མ་རིན་པོ་ཆེའི་སྐུ་འདྲ་ལ་ཞལ་ཤིན་ཏུ་བབས་ནས་ཡོད་པས།
གདུལ་བྱ་རྣམས་ཀྱིས་དེ་ནམ་མཐོང་བ་ན་བླ་མ་དྲན་པའི་གདུང་བས་མྱ་ངན་དང་
ཆོ་ངེ་འདེབས་པའི་ཚུལ་མ་བཟོད་པར་དབོན་པོས་ཤེལ་ཀ་རའི་ཁུ་བ་བཞུས་ཏེ་་་་
མཆོད་རྟེན་གྱི་བུམ་སྒོའི་ཤེལ་ངོས་ལ་འབྱུག་དགོས་བྱུང་བ་སོགས་བླ་སློབ་ཀྱི་དམ་་
ཚིག་གཞན་ལས་ཁྱད་པར་དུ་ཟབ་ཅིང་། ཡང་སྤྲུལ་མྱུར་དུ་འབྱོན་པའི་གསོལ་
འདེབས་སྨོན་ལམ་ཡང༧གོང་ས་རྒྱལ་བའི་དབང་པོ་བློ་བཟང་བསྟན་པའི་དབང་་
ཕྱུག་འཇམ་དཔལ་རྒྱ་མཚོ་མཆོག་ལ་ཞུས་པར། ཁོང་ནས། ཨོཾ་སྭཱ་སྟི། སྤངས་
རྟོགས་མཐར་ཕྱིན་ཡང་དག་རྫོགས་སངས་རྒྱས། །ལུང་དང་རྟོགས་པའི་དཔལ་
མངའ་དམ་པའི་ཆོས། །རིགས་དང་གྲོལ་བའི་གཏེར་གྱུར་དགེ་འདུན་ཏེ། །བསླུ་
མེད་མཆོག་གསུམ་དམ་པས་ཤིས་པ་སྩོལ། །ཡོན་ཏན་དཔལ་མངའ་བདེ་བ་ཅན་
ཞིང་དུ། །ས་བཅུའི་དབང་ཕྱུག་ཛྙཱ་ན་ཀེ་ཏུའི་ཞབས། །ཐུབ་པའི་སྲས་མཆོག་
འཕགས་པ་ཉེ་བར་འཁོར། །དགྲ་བཅོམ་ཆེན་པོའི་ཞབས་ལ་གསོལ་བ་འདེབས། །
བླང་དོར་ཕྲ་ཞིབ་དཔྱོད་མཁས་ཡོན་ཏན་འོད། །གྲུབ་པ་མཆོག་བརྙེས་རྡོ་རྗེ་དྲིལ་
བུ་བ། །སྐད་གཉིས་སྨྲ་བ་ཚུལ་ཁྲིམས་རྒྱལ་བའི་དཔལ། །དགེ་འདུན་རྒྱལ་མཚན་
ཞབས་ལ་གསོལ་བ་འདེབས། །རྒྱལ་བའི་བསྟན་པ་རིན་ཆེན་སྙིང་པོའི་བཅུད། །
འགྲོ་བ་ཀུན་གྱི་མགོན་དུ་ལེགས་སྨིན་པ། །འཇམ་མགོན་བསྟན་པ་རབ་ཏུ་རྒྱས་
མཛད་པ། །བློ་བཟང་འཇམ་དབྱངས་ཞབས་ལ་གསོལ་བ་འདེབས། །བློ་བཟང་
བསྟན་པའི་རྒྱལ་མཚན་འཛིན་པ་ལ། །ཕུན་ཚོགས་དགེ་འདུན་དབུས་ན་མངོན་
མཐོ་ཞིང་། །ཆོས་ཀྱི་དབང་ཕྱུག་དཔལ་ལྡན་བཟང་པོའི་རྗེ། །བཀའ་དྲིན་གསུམ་
ལྡན་བླ་མར་གསོལ་བ་འདེབས། །བདག་ཅག་འགྲོ་བའི་དོན་དུ་མགོན་ཁྱོད་ཀྱིས། །
རླབས་ཆེན་ཐུགས་བསྐྱེད་བཟང་པོ་བཞེས་པ་བཞིན། །སྙིགས་དུས་བསྟན་དང་
408



སྐུ་འཕྲེང་དྲུག་པ་དགེ་འདུན་ཆོས་ཀྱི་དབང་ཕྱུག་གི་རྣམ་ཐར་ས་བོན།
འགྲོ་ལ་བརྩེར་དགོངས་ནས། །འཁྲུལ་བྲལ་སྤྲུལ་སྐུའི་ཞལ་བཟང་བསྟན་དུ་གསོལ།།
རྗེ་བཙུན་བླ་མས་བཀའ་བསྒོས་གཉེར་གཏད་པའི། །དམ་ཅན་ཆོས་སྐྱོང་སྲུང་མ་
མ་ལུས་པས། །མཐུ་སྟོབས་ནུས་པའི་གོ་ཆ་ཆེར་བགོས་ཏེ། །རེ་བའི་འབྲས་བུ་ཆར་
དུ་བསྙིལ་བར་མཛོད། །ཅེས་བྱ་བ་ལྗགས་རྩོམ་གནང་བ་གྲྭ་ཚང་ལ་ཚོགས་འདོན་
དུ་བཙུག་ནས་གསོལ་བ་རྩེ་གཅིག་བཏབ་པས། ལོ་ཕྱི་མ་མེ་མོ་སྦྲུལ་གྱི་ཆོ་འཕྲུལ་
ཟླ་བར་ཡབ་བཟོད་པ་དང་། ཡུམ་སྐུ་གོང་མའི་སྐུ་སྲིང་བཀྲ་ཤིས་སྐྱིད་གཉིས་ཀྱི་
སྲས་སུ་ཡང་སྤྲུལ་ཉི་མ་གཞོན་ནུ་སླར་ཡང་འཁྲུངས་ཏེ་བླ་སློབ་ཞལ་འཛོམས་པ་་་་
སོགས་མདོར་ན། དམ་པ་འདི་བའི་སྐུའི་སྐྱེ་བ་ཐམས་ཅད་དུ་བླ་སློབ་ཀྱི་དམ་ཚིག་
ཤིན་ཏུ་ཟབ་ཅིང་རྒྱལ་བའི་བསྟན་པ་རིན་པོ་ཆེ་ཁོ་ན་ཐུགས་ཀྱི་གཅེས་ནོར་དུ་་་་་
བསྐྱངས་པས་མཉམ་མེད་རི་བོ་དགེ་ལུགས་པའི་རིང་ལུགས་དྲི་མ་མེད་པ་གསེར་་་
བཙོ་མ་ལྟ་བུ་དེ་ཉིད་བྱང་ཤར་མདོ་སྨད་ཀྱི་ཕྱོགས་སུ་རྒྱས་པ་ལ་བསུབ་ཏུ་མེད་་་་་
པའི་མཛད་རྗེས་ཆེན་པོ་ཡོད་དོ། ། །
དད་གདུང་ཆུ་གཏེར་ཡངས་པོའི་ཀློང་རིམ་ནས། །ཉེར་འཁྲུངས་མཆོད་
སྡོང་ལྷ་མིའི་གཙུག་རྒྱན་མཆོག །མགོན་མེད་མགོན་དུ་བརྗིད་པའི་བསོད་ནམས་
མཐུས། །ས་སྟེང་སྐྱེ་བོའི་རྒུད་པའི་མཐའ་རབ་བཀག །བླ་མའི་ཐུགས་བསྐྱེད་ཉིན་
མོར་བྱེད་པའི་གཟིས། །སློབ་བུའི་དམ་ཚིག་པདྨའི་འདབ་སྟོང་འཛུམ། །ཨེ་མ་
འདི་ལྟའི་རྟེན་འབྲེལ་དགའ་ཚལ་མཆོག །རྒྱལ་བསྟན་དཔྱིད་ཀྱི་དཔལ་མོའི་རྒྱུན་
དུ་ཆེ། །སྙིགས་མའི་སྲིན་པོ་ཅི་ཙམ་ཁྲོས་གྱུར་པ། །དེ་ཙམ་བསྟན་ལ་གཅེས་པའི་
སྙིང་སྟོབས་ཆེ། །ལྷག་པར་འཕེལ་བ་བདག་གི་བླ་མ་སྟེ། །མི་འབྲལ་བྱུང་ཆུབ་བར་
དུ་སྤྱི་བོས་མཆོད། །
ཅེས་སྐྱབས་མགོན་སྐུ་འཕྲེང་དྲུག་པ་དགེ་འདུན་ཆོས་ཀྱི་དབང་ཕྱུག་གི་རྣམ་པར་ཐར་་་
བའི་ས་བོན་ཙམ་ཕྱོགས་གཅིག་ཏུ་བསྡེབས་པ་མཆོད་པའི་མེ་ཏོག་ཅེས་བྱ་བ་འདི་ནི་ཧོར་་་་་་
409



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྤྲུལ་འཇམ་དབྱངས་མཁས་གྲུབ་རིན་པོ་ཆེས་མཛད་པའི་གྲུབ་དབང་བསྟན་པའི་རྒྱལ་མཚན་
གྱི་རྣམ་ཐར་དང༌། མདོ་སྨད་ཆོས་འབྱུང་། བླ་རྒན་གྲྭ་རྒན་རེ་གཉིས་ཀྱི་ངག་རྒྱུན་སོགས་
ལས་བསྡུས་ཏེ་ཚིག་གི་སྡེབ་སྦྱོར་ཙམ་གསར་ཏུ་སྡེབ་པ་པོ་ནི་སྐྱབས་མགོན་དམ་པའི་ཐུགས་་་
རྗེ་བཀའ་དྲིན་ལས་འཚོ་ཞིང་ཆོས་བརྒྱད་ཀྱི་ཁོལ་བོར་གྱུར་པ་དཀོན་མཆོག་སྦྱིན་པར་འབོད་
པ་ཡིན་ལ། དེ་སྔ་རྗེ་བླ་མ་འདི་བའི་རྣམ་ཐར་ངག་དབང་མཁྱེན་རབ་ཡེ་ཤེས་ཀྱིས་མཛད་
པའི་རྣམ་ཐར་ཞིག་ཀིརྟིའི་ནང་བར་ཡོད་སྐད་འདུག་ཀྱང་ལག་ཏུ་མ་སོན་ཞིང༌། སྤྱིར་ཡང་
དམ་པ་འདི་བའི་རྣམ་ཐར་ཤིན་ཏུ་དཀོན་པས་ལོ་རྒྱུས་དང་རྣམ་ཐར་ལ་རྒྱུས་མངའ་ཆེ་བའི་
མཁས་པའི་དབང་པོ་རྣམས་ཀྱིས་འདིའི་སྐོར་ལ་ཐུགས་སྣང་གིས་རྣམ་ཐར་རྒྱས་པོ་ཞིག་་་་་་
མཛད་སྣང་ཡོད་པ་མཁྱེན་མཁྱེན་མཁྱེན་ཞེས་གསོལ་བ་འདེབས་པའོ།། །།
410



༄༅།།དུས་གསུམ་རྒྱལ་བའི་སྙིང་རྗེའི་རང་གཟུགས་
རྗེ་བཙུན་ཀུན་དགའ་ཆོས་འཕགས་ཐུབ་
བསྟན་ཉི་མ་དཔལ་བཟང་པོའི་རྣམ་ཐར་
སྐལ་བཟང་བློ་གསལ་མགུལ་རྒྱན་
ཞེས་བྱ་བ་བཞུགས་སོ། །
བློ་བཟང་འཕྲིན་ལས་བསྟན་པ་རྒྱ་མཚོས་མཛད།



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན། །
༡. རིགས་ཕུན་སུམ་ཚོགས་པར་སྐུ་འཁྲུངས་ཤིང་དགེ་
ཚུལ་གྱི་སྡོམ་པ་བཞེས་པའི་རིམ་པ། །
ན་མོ་གུ་རུ་མཉྫ་གྷོ་ཥཱ་ཡ། སྤངས་དང་རྟོགས་པའི་ཡོན་ཏན་ཀུན་རྫོགས་སྐུ་
བཞིའི་ལྷུན་པོ་རྫོགས་སངས་རྒྱས། །ཀུན་རྨོངས་མུན་པའི་སྲོག་འཕྲོག་ལུང་རྟོགས་
དམ་ཆོས་ཉི་ཟླའི་རྣ་ཆ་གཡོ། །སྲིད་གསུམ་སྒྱུ་མའི་གྲོང་ཁྱེར་ལྟར་གཟིགས་
འཕགས་ཚོགས་གསེར་རིའི་ཕྲེང་བས་བསྐོར། །གང་ལ་བརྟེན་ན་ནམ་ཡང་བསླུ་
མེད་མཆོག་གསུམ་དམ་པས་ཤིས་པ་སྩོལ། །ཕུལ་བྱུང་བློ་གྲོས་བཟང་པོའི་དཀྱིལ་
འཁོར་ལས། །ལེགས་བཤད་འོད་སྣང་འབུམ་དུ་འཛག་པ་ཡིས། །ཐུབ་བསྟན་གླིང་
བཞིའི་ཁོར་ཡུག་གསལ་མཛད་པའི། །གྲགས་པ་དོན་ལྡན་འཇམ་མགོན་བླ་མར་
འདུད། །དཀོན་པའི་མཆོག་གྱུར་ཟབ་གསང་སྙན་རྒྱུད་ཀྱི། །མན་ངག་བདུད་རྩིའི་
དགའ་སྟོན་སྤེལ་བ་ཡི། །རླབས་ཆེན་སྨོན་ལམ་རྒྱ་མཚོའི་མཐུ་གྲུབ་པ། །བཀའ་
དྲིན་ཟླ་མེད་བླ་མ་མཆོག་དེར་འདུད། །སྙིང་རྗེའི་གཏེར་ཆེན་གྲུ་འཛིན་དབང་
པོའི་ཐུགས་རྗེའི་ཟླ་ཤེལ་ནི། །གཅིག་ཉིད་ལས་ཀྱང་གདུལ་བྱའི་ཁམས་ཀྱི་རྫིང་བུ་
ཐ་དད་པར། །གང་འཚམ་སྣ་ཚོགས་སྤྲུལ་པའི་སྣང་བརྙན་ཅིར་ཡང་འཆར་བའི་
གར། །མཁས་དང་གྲུབ་པའི་སྐྱེས་བུ་རིམ་བྱོན་ཕྲེང་བར་ཕྱག་བགྱིའོ། །ཁྱད་པར་
ཡིད་ཅན་ཀུན་གྱི་དགའ་བདེའི་དཔལ། །སྲིད་ན་ཆོས་ཚུལ་ཀུན་ལས་ཁྱད་
འཕགས་པ། །བློ་བཟང་ཐུབ་བསྟན་ཡང་སྙིང་པདྨོའི་ཚལ། །རྒྱས་མཛད་སྨྲ་བའི་
ཉི་མ་ཁྱོད་ཕྱག་འཚལ། །གང་གི་གསང་གསུམ་ཡོན་ཏན་རྒྱ་མཚོའི་མཐའ། །སར་
གནས་འཕགས་པའི་ཚོགས་ཀྱིས་གཞལ་དཀའ་བ། །བློ་ཆུང་ཆོས་བརྒྱད་ཁོལ་པོ་
བདག་འདྲ་ཡིས། །བརྗོད་པར་རྩོམ་པ་མཁས་རྣམས་བཞད་གད་རྒྱུ། །དེ་ལྟ་མོད་
413



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱི་བསེར་བུས་བཏེགས་ཚེ་ཤིང་བལ་ཉིད་ཀྱང་བར་སྣང་བྱ་བཞིན་སྤྱོད། །དབྱུ་
གུས་བསྣུན་པས་སེམས་མེད་པ་ཊ་ཧ་ཡང་དབྱར་སྐྱེས་ང་རོ་བཞིན་དུ་སྒྲོགས། །
བསྐུལ་ཚིག་སོར་མོའི་འཕྲུལ་གྱིས་ཡང་ཡང་བསྐུལ་བས་ཁོ་བོའི་བློ་གྲོས་ཏམ་བུ་ར།།
ངོ་མཚར་རྟོགས་བརྗོད་སྙན་ཚིག་དབྱངས་ཀྱི་ཉམས་འགྱུར་སྟོང་དུ་མི་འཁྲོལ་རང་
དབང་ཅི། །དེ་ཕྱིར་ཁྱབ་བདག་དྲིན་ཅན་བླ་མ་རྗེས། །དྲི་མེད་ལེགས་པར་
གསུངས་པའི་རྗེས་འབྲངས་ཏེ། །རྟོགས་བརྗོད་ཉུང་བསྡུས་རིན་ཆེན་སིལ་མའི་
ཕྲེང་། གཟུར་གནས་བློ་གསལ་མགུལ་བའི་རྒྱན་དུ་བྱ། །གང་དག་ཕྱོགས་ལྷུང་
སྐྱོན་བྲལ་ཞིང་། །སྙིང་ནས་དད་པའི་ནོར་ལྡན་པ། །དེ་དག་བཞིན་གྱི་མདངས་
གསལ་བས། །རྣ་བ་བླགས་ཏེ་མཉན་པའི་རིགས། །དེ་ཡང་ཕྱོགས་བཅུའི་རྣམ་
འདྲེན་སྟོབས་བཅུ་མངའ་བ་རྣམས་དང་། དེ་སྲས་བདག་ཉིད་ཆེན་པོ་རྣམས་
ཀྱིས་སྐལ་བ་དང་ལྡན་བའི་གདུལ་བྱ་རྣམས་ཀྱི་དོན་དུ་གང་ལ་གང་འདུལ་གྱི་སྤྲུལ་
པའི་བཀོད་པ་སྣ་ཚོགས་པ་མིག་འཕྲུལ་དང་ཆུ་ཟླའི་རོལ་གར་བཞིན་དུ་སོ་སོའི་སྐྱེ་
བོའི་སྨྲ་བསམ་གྱི་ཡུལ་ལས་འདས་པ་དག་སྟོན་པར་མཛད་པ་ལས། རྒྱལ་བ་ཀུན་
གྱི་སྙིང་རྗེའི་རང་གཟུགས་འཕགས་མཆོག་ཕྱག་ན་པདྨོའི་སྤྲུལ་པའི་ཟློས་གར་པཎ་
གྲུབ་གསེར་རིའི་ཕྲེང་བ་ཚར་དུ་དངར་བ་ལྟ་བུའི་ནང་ནས། འཇམ་མགོན་རྒྱལ་
བའི་དབང་པོའི་ཐུགས་སྲས་མཁས་གྲུབ་ཆེན་པོ་དགེ་འདུན་རྒྱལ་མཚན་གྱིས།
མདོ་སྨད་མཐའ་འཁོབ་མུན་པའི་གླིང་དུ་བསྟན་པའི་སྒྲོན་མེ་སྦར་བ་ནས་བཟུང་་་་
སྟེ། སྙིགས་དུས་འགྲོ་འདྲེན་རོང་བོ་མཁས་གྲུབ་ཆེན་པོ་ཞེས་གྲགས་སྙན་གྱི་
སྤྲིངས་ཡིག་འོག་མིན་གྱི་བར་དུ་ཁྱབ་པ་དེ་ཉིད་ཀྱི་སྐུ་ཕྲེང་བདུན་པ། བདག་པས་
གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེས་ཐུགས་རྒྱུད་ཡོངས་སུ་གཏམས་
པས་གཞན་ཕན་འཁོར་ལོ་གསུམ་གྱི་མཛད་བཟང་འོད་བརྒྱའི་གཟི་བྱིན་འབར་་་་་
བས། རིས་མེད་འགྲོ་བ་ཡོངས་ཀྱི་ཕན་བདེའི་ལམ་བཟང་གསལ་བར་བྱེད་པའི་
414



།
ས
རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན། །
ངེས་པ་དོན་གྱི་ཀུན་གཟིགས་ཡེ་ཤེས་ཀྱི་ཉི་མ་ཆེན་པོ། རྗེ་ཀུན་དགའ་ཆོས་
འཕགས་ཐུབ་བསྟན་ཉི་མ་དཔལ་བཟང་པོ་དེ་ཉིད་ཀྱི་ཐུན་མོང་གདུལ་བྱའི་སྣང་་་་
ངོ་དང་བསྟན་པའི་སྐུ་ཆེ་བའི་ཡོན་ཏན་མདོ་ཙམ་གཏམ་དུ་གླེང་བར་བྱ་བ་ལ།
དེ་ཡང་བདག་ཉིད་ཆེན་པོ་འདི་ཉིད་གང་དུ་སྐྱེ་བ་བཞེས་པའི་ཡུལ་ནི། བསིལ་
ལྡན་ཁ་བའི་རི་དབང་གི་ཕྲེང་བས་ཡོངས་སུ་བསྐོར་བའི་ལྗོངས་འདིར་བོད་དང་་་
བོད་ཆེན་པོ་གཉིས་སུ་ཕྱེ་བ་ལས་བོད་ཆེན་པོ་མདོ་ཁམས་སྨད་ཀྱི་ཡུལ་ལྗོངས་་་་་
གངས་རིའི་ཁྲོད་ཀྱི་ཆུ་བོ་གངྒཱ་ཀླུང་ཆེན་རྨ་ཆུས་བགོས་པའི་མདོ་སྨད་ལྷོ་རྒྱུད་ཀྱི་་་
སའི་ཆ། ཚད་ལྡན་གྱི་སྐྱེས་བུ་དུ་མས་འཛམ་གླིང་གནས་ཆེན་ཉེར་བཞིའི་ནང་
ཚན་དུ་བསྔགས་པ་དཔའ་བོ་མཁའ་འགྲོ་སྤྲིན་ལྟར་འདུ་བའི་གནས་ཆེན་སྟག་་་་་་
ཚང་དཔལ་གྱི་ལྷ་མོའི་ཉེ་འདབས་ཚ་ཁོག་ཏུ་གྲགས་པ་དེ་ཡིན་ལ། ཡབ་ནི་མངའ་
བདག་ཁྲི་རལ་གྱི་བློན་པོ་དགའ་ཡེ་ཤེས་དར་རྒྱས་ཀྱི་གདུང་རྒྱུད་ལ་མཛོད་དགེ་་་་
སྟོད་ཀྱི་དཔོན་རིགས་སུ་གཏོགས་པ་བཟོད་པའི་མིང་ཅན་དང་། ཡུམ་ནི་སྐྱབས་
མགོན་གོང་མ་དགེ་འདུན་ཆོས་ཀྱི་དབང་ཕྱུག་གི་སྐུ་སྲིང་བཀྲ་ཤིས་སྐྱིད་ཟེར་བ་སྟེ།
ཡབ་ཡུམ་དེ་གཉིས་ནི་དཀོན་མཆོག་ལ་དད་ཅིང་ཉམ་ཆུང་ལ་བརྩེ་བ། ནོར་ལ་
འཛིན་ཆགས་ཆུང་བ་སོགས་བསྔགས་འོས་ཀྱི་ཡོན་ཏན་དུ་མས་རྣམ་པར་བརྒྱན་་་་
པ་ཞིག་གོ། །ཡབ་ཡུམ་དེ་གཉིས་ཀྱི་སྲས་སུ་རབ་བྱུང་བཅུ་གསུམ་པའི་ནང་ཚན་
བདེ་མཆོག་བསྟོད་འགྲེལ་ལྟར་ན་དམར་སེར་ཅན་དུ་གྲགས་པ། མ་ཧཱ་ཙི་ནའི་
སྐད་དུ་ཏིང་ཟི། ཕྱོགས་འདིར་དབང་ཐང་དང་བསྟུན་པའི་མེ་མོ་སྦྲུལ་གྱི( སྤྱི་
ལོ༡༧༩༧) ལོ། སྟོན་པ་མཉམ་མེད་ཐུབ་པའི་དབང་པོས་མུ་སྟེགས་སྟོན་པ་དྲུག་
ཆོ་འཕྲུལ་གྱིས་བཏུལ་བའི་དུས་ཆེན་གྱི་ཡར་ཚེས་དགེ་བར་ངོ་མཚར་བའི་ལྟས་དུ་
མ་དང་བཅས་ཏེ་གཟུགས་སྐུའི་ཉིན་བྱེད་དབང་པོ་མངལ་གྱི་ཆུ་འཛིན་ལས་གྲོལ་་་
ཏེ་རིང་མོ་ནས་གོམས་པའི་དམ་པའི་མཛད་སྤྱོད་འོད་སྣང་འགྱེད་པ་ལ་མངོན་དུ་་
415



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཕྱོགས་པར་གྱུར་ཏོ། །ཚོགས་གཉིས་ཆུ་གཏེར་བསྲུབས་ལས་ལེགས་ཐོན་པའི། །
རྒྱལ་སྲས་དཔའ་བོ་ཐར་འདོད་པདྨོའི་གཉེན། །སྔོན་གོམས་ཐུགས་བསྐྱེད་རླུང་
ཤུགས་ཀྱིས་དྲངས་ཏེ། །སྐལ་བཟང་ལེགས་བྱས་ཤར་རིའི་རྩེ་མོར་འཛེགས། །དེ་
ཚེ་བདག་ཅག་མགོན་དང་བཅས་སོ་ཞེས། །དཀར་ཕྱོགས་སྐྱོང་རྣམས་ཀུན་དགའི་
འཛུམ་དཀར་རྒོད། །ཡིད་སྲུབས་འབྱུང་པོའི་བྱ་ཚོགས་སྡེ་དང་བཅས། །མུན་པའི་
ཁུང་བུར་མྱ་ངན་ཏིང་འཛིན་བསྒོམ། །སྙིགས་མའི་ངང་ཚུལ་བདོ་ཚེ་བསམ་
བཞིན་དུ། །མི་ཡི་སྲིད་པའི་ཚུལ་འཛིན་ཁྱོད་མིན་སུ། །འོན་ཀྱང་གདུལ་དཀའི་
འགྲོ་ལ་བརྩེ་བ་ནི། །རྒྱལ་དང་དེ་སྲས་ཡོངས་ཀྱི་དངོས་པོའི་གཤིས། །དེ་ལྟར་སྐུ་
བལྟམས་པའི་མཛད་པ་ཉེ་བར་བསྟན་པའི་དུས་སྔ་ཕྱི་དེ་དག་ཏུ་ཡུམ་གྱི་མནལ་་་་
ལམ་དུ་རྨ་ཆེན་གྱི་སྐུ་མདུན་ཡིན་ཟེར་བའི་ཁང་པ་འཕན་གདུགས་བླ་བྲེ་སོགས་་་་་
ཀྱིས་བརྒྱན་པ་ཞིག་ཏུ་མོ་རང་མཇལ་བར། དེ་ན་དགེ་སློང་ན་བཟའ་གསར་བ་
ཅན་ཞིག་གིས་ཁང་པ་འདིའི་ཕུ་ན་འགྲོ་མགོན་ཐོགས་མེད་སྤྲུལ་པའི་སྐུ་དང་།
རྒྱལ་དབང་བསྐལ་བཟང་རྒྱ་མཚོ་བཞུགས་ཡོད་ཟེར་བ་རྨིས་པ་དང༌། ཡང་
གླེགས་བམ་ཞིག་ཞལ་ཕྱེ་བ་ལ་དགེ་སློང་གཉིས་ཁྲུས་གསོལ་བྱེད་པ་དང་། དགེ་
སློང་ཞིག་གིས་ས་ལ་ཐིག་འདེབས་པ། མོ་རང་གིས་ཕྲེང་སེར་ཁྱོར་བ་གང་གཏོར་
ནས་ཆར་བབས་སོ་ཞེས་དྲིལ་སྒྲོགས་པ་རྨིས་པ་སོགས་ནི། ཕྱིས་སུ་བརྟགས་ན་སྐུ་
ཞབས་རིན་པོ་ཆེ་ནས་མཆོད་རྟེན་མཐོང་བ་དོན་ལྡན་གསར་བཞེངས་མཛད་པ་་་
དང༌། གདན་ས་ཆེན་པོར་བཀའ་པོད་ལྔའི་བཤད་གྲྭ་གསར་དུ་ཚུགས་པ་སོགས་
འབྱུང་འགྱུར་གྱི་དོན་དང་མཐུན་པའི་རྨི་ལྟས་ཁྱད་པར་བ་ཡིན་འདུག་ཅེས་རྣམ་་་
ཐར་རིན་པོ་ཆེའི་འབྱུང་གནས་སུ་གསུངས། ལོ་དེ་ཀའི་ཟླ་བ་ལྔ་པའི་ནང་དུ་མི་
ཚང་དེ་རང་ཡུལ་རེབ་ཀོང་ཕྱོགས་སུ་སོང་བའི་ལམ་བར་དུ་ནུབ་གཅིག་ཡུམ་གྱི་རྨི་
ལམ་དུ་མི་གོས་དམར་ཅན་རྟ་ནག་ཞོན་པ་གཉིས་ཀྱིས་ཁ་ཡོལ་བཟུང་སྟེ་ཐབ་ཁའི་
416



མ་མཐ་
རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
མཐར་བསྐོར་བ་ལན་གསུམ་བྱས་ནས་ལྷ་མོའི་གནས་ཕྱོགས་སུ་སོང་བ་རྨིས་པ་ནི།
སྐྱབས་མཆོག་གོང་མའི་བཀའ་དང་དམ་ཚིག་ལ་གནས་པའི་སྲུང་མ་རྣམས་ཀྱིས་་་་
གཡེལ་མེད་དུ་བྱ་ར་མཛད་པའི་ལྟས་སུ་མངོན་ནོ། །དགུང་ལོ་དྲུག(སྤྱི་
ལོ༡༨༠༢） བཞེས་པའི་ཚེ་མཁས་གྲུབ་ཆེན་པོ་གཡེར་གཤོང་སྤྲུལ་པའི་སྐུ་དགེ་་་
འདུན་ཟླ་གྲགས་ཀྱི་ཞབས་དྲུང་དུ། དམ་པ་འདི་ཉིད་མེས་པོ་ངག་དབང་རབ་
བརྟན་གྱི་རྒྱབ་ཏུ་ཁུར་ཏེ་ཕེབས་པར་སྐུ་དྲུང་དུ་མ་སླེབས་གོང་དུ་གཡེར་གཤོང་་་་
སྤྲུལ་པའི་སྐུ་ནས་ཞབས་གྲས་རྣམས་ལ་ཕ་གིའི་ཡོལ་བའི་ཕག་ན་ཆོས་སྐྱོང་ཞིག་་་་
ཕེབས་ཀྱིན་འདུག་གསུངས་པ་དང་མཉམ་དུ་རྗེ་འདི་ཉིད་མདུན་དུ་ཕེབས་པར་་་་
བླ་མའི་ཞལ་ནས་དེ་བཟང་། ཆོས་སྐྱོང་དེ་གུར་མགོན་ཡིན་གསུངས། དེ་ཡང་
ཁམས་གསུམ་འགྲོ་བའི་བླ་མ་རྗེ་ཐམས་ཅད་མཁྱེན་པ་ནས་རོང་བོ་ལྕེ་ནག་པ་ལ་་་
ཁྱོད་ཀྱིས་མཐའ་འཁོབ་ཀྱི་ལྗོངས་སུ་བསྟན་པ་ལ་བྱ་བ་གྱིས་དང་། ཆོས་སྐྱོང་གུར་
ཞལ་གཉིས་རིང་ནས་འབྲེལ་བའི་སྲུང་མ་ཡིན་པས་འཕྲིན་ལས་ཚུལ་བཞིན་དུ་་་་་
བསྒྲུབ་པར་འགྱུར་རོ། །ཞེས་བཀའ་སྩལ་ཏེ་སྲུང་མའི་གཙོ་བོར་གཏད་པའི་དོན་
བཞིན་ལུས་དང་གྲིབ་མ་བཞིན་དུ་སྲུང་སྐྱོབ་མཛད་པའི་གནས་ཚུལ་དམ་པ་དེ་་་་་
ཉིད་ཀྱིས་སྦ་གསང་མེད་པར་གསུངས་པ་ནི་ཡབ་སྲས་གཉིས་ཀའི་ཐུན་མོང་མ་་་་་
ཡིན་པའི་རྣམ་ཐར་ཁྱད་པར་བ་ཞིག་གོ། །ལོ་དེ་ཀའི་ཟླ་ཚེས་དགེ་བར་འདུལ་
འཛིན་ཆེན་པོ་གཡེར་གཤོང་སྤྲུལ་པའི་སྐུ་རིན་པོ་ཆེའི་ཞབས་དྲུང་ནས་ཡོངས་་་་་
རྫོགས་དགེ་བསྙེན་གྱི་སྡོམ་པ་བཞེས་ཏེ་མཚན་ཀུན་དགའ་ཆོས་འཕགས་ཞེས་་་་་་་
གསོལ་ཏེ་བསྟན་པ་རིན་པོ་ཆེའི་སྒོར་བཅུག་ཅིང་སྐུ་ཞབས་དེ་ཉིད་ནས་ངག་་་་་་
དབང་རབ་བརྟན་ལ། དེང་སྐབས་སྟག་ཚང་ལྷ་མོ་ནས་ཡང་སྤྲུལ་གྱི་རྩད་གཅོད་
བྱེད་ཀྱིན་ཡོད་ཀྱང་སྤྲུལ་སྐུ་དངོས་འདི་ཡིན་པས་ཁྱོད་ཀྱིས་གཙང་སྦྲ་ལ་རེམ་དང་་་་
ངེད་ཀྱིས་ཀྱང་བར་སྐབས་སུ་ཁྲུས་རེ་བྱེད་གསུངས་ཤིང་། དེ་དང་མཐུན་པར་
417



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྐྱབས་མགོན་གོང་མའི་ཕྱག་མཛོད་གྲུབ་ཐོབ་ཚང་ལ་ཡང་ཁྱེད་ཀྱི་བླ་མའི་སྤྲུལ་སྐུ་་
འདི་ཡིན། སྔ་སོར་གྲུབ་དབང་གོང་མ་བསྟན་པའི་རྒྱལ་མཚན་དགོན་ལུང་བྱམས་
པ་གླིང་དུ་ཕེབས་སྐབས་ཁོ་བོ་ལ་ཐུགས་དགྱེས་ཉམས་ཆེ་བར་མཛད་དེ་རང་རེ་་་་
གཉིས་ཡང་ནས་ཡང་དུ་ཕྲད་ཡོང་གསུངས་པས་དེ་ཕྱིན་ཆད་སྐུ་དངོས་དང་མ་་་་
མཇལ་ཡང་བདག་གིས་བརྟགས་ན་སྔར་དགེ་འདུན་ཆོས་ཀྱི་དབང་ཕྱུག་འདི་་་་་
ཕྱོགས་སུ་འཁྲུངས་སྐབས་ཁོ་བོས་བདག་བྱས་པ་སྔར་ཡང་ནས་ཡང་དུ་གསུངས་་་་
པའི་ཡང་དང་པོའི་དོན་དང༌། ད་ལམ་སྤྲུལ་པའི་སྐུ་འདི་ལ་བདག་གིས་ངོས་
འཛིན་བྱས་པ་འདི་ཡང་སྒྲ་གཉིས་པོའི་དོན་ཡིན་འདུག་ཅེས་གསུང་ཡིག་བསྐུར་་་་
གནང་མཛད་པ་སོགས་དམ་པ་དེ་ནས་སྔར་གྲུབ་དབང་མི་བསྐྱོད་རྡོ་རྗེའི་བཀའ་་་
ལུང་འགྱུར་མེད་ཀྱིས་ལུང་བསྟན་པའི་དོན་ཐུགས་ལ་བརྣག་སྟེ་རྗེ་འདིའི་རྣམ་་་་་
པར་དཀར་བའི་འཕྲིན་ལས་ཀྱི་སྒོ་འབྱེད་པ་ལ་རིངས་པའི་ཚུལ་གྱིས་སྙན་པའི་་་་༌་
གྲགས་པ་ཕྱོགས་ཀུན་ཏུ་སྒྲོགས་པ་དང་། སྐབས་འགར་སྐུའི་རྐྱེན་སེལ་དུ་བྱབས་
ཁྲུས་སོགས་འབུལ་བ། རབ་ཏུ་བྱུང་བའི་འདུལ་ཁྲིམས་རྣམ་པར་དག་པས་ཐུགས་
ཀྱི་བུམ་བཟང་འགེངས་པར་མཛད་པ་སོགས་ཆོས་སྲིད་གཉིས་ཀའི་སྒོ་ནས་སྤྱན་་་
གྱི་འབྲས་བུ་ལྟར་སྐྱོང་བར་མཛད་པ་ནི། སྔོན་ཆོས་རྗེ་དོན་གྲུབ་རིན་ཆེན་པ་ལ་
མནལ་ལམ་དུ་ཡི་དམ་རྡོ་རྗེ་འཇིགས་བྱེད་ཀྱིས་སང་ཕོད་ད་ཙམ་ང་ལུང་བ་འདིའི་
མདོར་འོང་གསུངས་པ་བཞིན་མཉམ་མེད་ཙོང་ཁ་པ་ཆེན་པོ་སྐུ་བལྟམས་ནས་་་་་
ཆོས་རྗེ་དེ་ཉིད་ཀྱིས་བདག་ཏུ་མཛད་དེ་བུ་གཅིག་པུ་ལྟར་གཅེས་སྤྲས་སུ་མཛད་པ་
དང་ཚུལ་མཚུངས་པར་གྱུར། དགུང་ལོ་བདུན་བཞེས་པ་ཆུ་མོ་ཕག་གི( སྤྱི་
ལོ༡༨༠༣）ལོར་བརྟན་མཁས་ཀྱི་ཡོན་ཏན་གཉིས་དང་ལྡན་པའི་གནས་བརྟན་་་་
འདུལ་བ་འཛིན་པ་ཆེན་པོ་གཡེར་གཤོང་སྐུ་ཞབས་རིན་པོ་ཆེས་སློབ་དཔོན་་་་་་
མཛད་དེ། བར་མ་རབ་བྱུང་དང་ཚིགས་སྔ་མ་དགེ་ཚུལ་གྱི་སྡོམ་པ་ཡང་དག་པར་
418



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
བཞེས་ཏེ་མཚན་སྔ་མའི་སྟེང་དུ་ཐུབ་བསྟན་ཉི་མ་ཞེས་ཕྱིས་འབྱུང་གི་མཛད་པ་་་་
འཕྲིན་ལས་ཀྱི་ཚུལ་དང་མཐུན་པའི་མཚན་གསོལ་ཏེ་ངུར་སྨྲིག་གི་རྒྱལ་མཚན་་་་་་
འཆང་བ་ཀུན་གྱི་གཙུག་རྒྱན་དམ་པར་གྱུར་ཏོ། །དེ་ལྟར་བསླབ་ཁྲིམས་ཇི་ལྟར་
བླངས་པ་བཞིན་བླངས་འདས་སོ་དྲུག་གིས་བསྡུས་པ་བཅས་རང་གི་ཉེས་ལྟུང་ཕྲ་་་
རགས་ལ་ཤིན་ཏུ་འཛེམ་པས་དྲན་ཤེས་བཞིན་དང་བག་ཡོད་པའི་བརྟུལ་ཞུགས་་་
ལ་གནས་ཏེ་ཡོན་ཏན་ཐམས་ཅད་ཀྱི་རྨང་གཞི་དམ་པ་ཚུལ་ཁྲིམས་རྣམ་པར་དག་་་
པ་སྲུང་བ་ལ་རྩེ་གཅིག་ཏུ་འགྲུས་པར་མཛད་དོ། །སྨྲས་པ། ཚད་མེད་སྙིང་རྗེའི་ཆུ་
མཚོ་ལས་འོངས་དགེ་ལེགས་བསིལ་ཟེར་དྲ་བ་ཅན། དྲེགས་ལྡན་བདེ་འབྱུང་རལ་
བའི་རྒྱན་གྱུར་ལང་ཚོའི་ཟླ་ཤེལ་གསར་དུ་ངོམས། །དེ་ཚེ་འབྱུང་འགྱུར་རང་འོད་
གསལ་བའི་ངོ་མཚར་ལྟས་བཟང་སྐར་མའི་ཕྲེང༌། །སྒྱུ་འཕྲུལ་ལྷ་མོ་གཉིས་པའི་རྨི་
ལམ་དྲི་བྲལ་མཁའ་ལ་ཅིར་ཡང་བཀྲ། །གཞན་ཕན་མཛད་བཟང་གྲུ་ཆར་གཡོ་
བའི་སྤྲིན་སྔོན་གང་། །ཆོས་སྲུང་གར་སྟབས་གློག་གི་རྩེ་དགར་རྟག་འགྲོགས་པས། །
ཕྱི་ནང་བདུད་དཔུང་བྲག་རིའི་སྙེམས་པ་འཕྲོག་པ་དང་། །ཆབས་གཅིག་དོན་
མཐུན་སྙན་པའི་དབྱར་རྔ་ལྷུང་ལྷུང་རྒོད། །ལྐོག་གྱུར་སྒྲིབ་མེད་གཟིགས་པའི་
སྐྱེས་མཆོག་དེས། །ཆོས་སྲིད་མཐུན་སྒྲུབ་མཛད་པའི་རྒྱུན་བཟང་གིས། །སྐྱེ་དགུའི་
གདུང་སེལ་སྨན་གྱི་མྱུ་གུ་དེ། །གྲུབ་པའི་དབང་པོའི་བཀའ་བཞིན་གཅེས་པར་
བསྐྱངས། །སྲིད་འབྱོར་སྒྱུ་མའི་དགའ་སྟོན་ལྟར། །གཟིགས་པའི་ཐུགས་ཀྱི་ཟ་མ་
ཏོག །ཚུལ་ཁྲིམས་བཅུད་ཀྱིས་གཏམས་པ་ཡིས། །ཐུབ་པའི་གདུང་འཚོབ་མཆོག་
ཏུ་གྲུབ། །བསོད་ནམས་བྱེ་བས་བསྐྲུན་པའི་སྐུ། །དུར་སྨྲིག་གོས་ཀྱིས་བཀླུབས་པ་
དང་། །ལྷན་ཅིག་ཕྱོགས་ཀྱི་བུ་མོ་ལ། །དགེ་ལེགས་སྣང་བའི་སྟོད་གཡོགས་བྱིན། །
ཞེས་དུས་གསུམ་རྒྱལ་བའི་སྙིང་རྗེའི་རང་གཟུགས་རྗེ་བཙུན་ཀུན་དགའ་ཆོས་་་་་་
འཕགས་ཐུབ་བསྟན་ཉི་མ་དཔལ་བཟང་པོའི་རྣམ་ཐར་སྐལ་བཟང་བློ་གསལ་་་་་་
419



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མགུལ་རྒྱན་ལས་རིགས་ཕུན་སུམ་ཚོགས་པར་སྐུ་འཁྲུངས་ཤིང་དགེ་ཚུལ་གྱི་སྡོམ་་་་
པ་བཞེས་པའི་རིམ་པར་ཕྱེ་བ་སྟེ་དང་པོའོ། །
༢ དགེ་བའི་བཤེས་གཉེན་ལས་གསན་བསམ་མཛད་པ་དང་
བསྙེན་པར་རྫོགས་པ་དགེ་སློང་གི་དངོས་པོ་
བཞེས་པའི་རིམ་པ།
འཇའ་ཚོན་འོད་ཟེར་ཟླུམ་པོ་བཀྲ་བའི་དབུས། །ཡིད་འོང་ལི་ཁྲིའི་ཕུང་བོ་
ལ་འཁུ་བ། །མཚན་འཛིན་འཁྲུལ་འཁོར་འཇོམས་པའི་དཔའ་བོ་དེས། །བདག་བློ་
རྣམ་འབྱེད་སྣང་བའི་གཏེར་དུ་སྒྲུབས། །དེ་ལྟར་རྨད་དུ་བྱུང་བའི་ཚོགས་གཉིས་
ཀྱི་དཔལ་ལས་འཁྲུངས་པའི་གཟུགས་སྐུའི་ལང་ཚོ་རྫིང་གི་པདྨ་བཞིན་སྐྱེད་་་་་་་
བསྲིངས་ཏེ། མི་རིང་བར་འཇམ་མགོན་རྒྱལ་བའི་རིང་ལུགས་པདྨོའི་དགའ་ཚལ་
རྫོགས་ལྡན་གྱི་དཔལ་ལ་འགོད་པའི་འཕྲིན་ལས་འོད་སྣང་སྟོང་གི་དྲ་བ་འགྱེད་་་་
པའི་རླབས་པོ་ཆེའི་ཐུགས་བསྐྱེད་ཀྱི་འབྲས་བུ་ཡོངས་སུ་སྨིན་པའི་དུས་ལ་བབས་་་་
པ་ན། འཇམ་མགོན་བརྟན་པའི་འཁོར་ལོ་ངུར་སྨྲིག་གར་གྱིས་རྣམ་པར་རོལ་བ་
རྗེ་དཀོན་མཆོག་བསྟན་པའི་སྒྲོན་མེའི་བཀའ་ལུང་དྲི་མ་མེད་པ་ཡི་གེའི་ལམ་ནས་་
ཕེབས་པར། ད་ལྟ་རོང་བོའི་བསེ་ཆུ་མ་ནས་འཁྲུངས་པའི་སྤྲུལ་སྐུ་དེ་ཉིད་ཁོ་བོས་
ལྷ་དང་བླ་མ་ལ་ནན་ཏན་ཏུ་གསོལ་བ་བཏབ་སྟེ་ཞིབ་བརྟགས་བགྱིས་པར། འགྲོ་
མགོན་ཀི་རྟིའི་སྤྲུལ་སྐུ་འཁྲུལ་མེད་དུ་ཐག་ཆོད་པས་མ་འགྱང་བར་གདན་སར་་་་་
སྤྱན་དྲོངས། ཟླ་བ་དྲུག་པ་ཕན་ཆད་དུ་འགྱངས་ན་བར་གཅོད་ཆེ། འདི་བསྟན་
པའི་རྩ་ལག་ཡིན་པས་གཞན་ལ་ཡང་ཞུས་གསུངས་པའི་དོན་བཞིན་གདན་ས་་་་་་
ནས་བསྒྲུབ་པའི་རྒྱལ་མཚན་འཛིན་པའི་རྣལ་འབྱོར་པ་ཚུལ་ལུང་ཚང་དང༌།
420



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
ཕྱག་མཛོད་གྲུབ་ཐོབ་སྤྲུལ་སྐུ་སོགས་ངོས་འཛིན་གྱི་ཆེད་ཕེབས་ཏེ་ཕྱག་ཕྲེང་རྡོ་་་་
དྲིལ་སོགས་འདྲ་མིན་སྤྱན་ལམ་དུ་བསྟར་བར་ངོས་འཛིན་འཁྲུལ་མེད་བྱུང་བས་་་་
དཔོན་སློབ་ཀུན་ལ་དད་གུས་ཚད་མེད་འཁྲུངས། །དེ་ལྟར་དགུང་ལོ་བརྒྱད་
བཞེས་པ་ཤིང་ཕོ་བྱི་བའི( སྤྱི་ལོ༡༨༠༤) ལོ་གདན་ས་ཆེན་མོ་ནས། སྐྱབས་
མགོན་གོང་མའི་ཕྱག་མཛོད་གྲུབ་ཐོབ་བླ་མ་དང་ལུང་དང་རྟོགས་པའི་ཡོན་ཏན་་་
གྱི་དབང་ཕྱུག་དམ་པ་ཐཱ་ལ་དཔོན་སློབ་རིན་པོ་ཆེ་རྣམ་གཉིས་ཀྱི་གཙོས་ལས་སྣེ་་་
མང་དང་བཅས་མཆོག་སྤྲུལ་མཐོང་བ་དོན་ལྡན་གདན་འདྲེན་གྱི་ཆེད་ཕེབས་་་་་་
སྐབས་མཐའ་བྲལ་དབུ་མའི་རྣལ་འབྱོར་པ་མགར་དགེ་གཅོད་པ་ཟེར་བའི་མནལ་
ལམ་དུ། མི་མ་ཡིན་ཐམས་ཅད་འཚོགས་ནས་བྱང་ཕྱོགས་སུ་འགྲོ་བ་དང་། ཤར་
རིའི་རྩེ་ནས་རྟ་བདུན་གྱི་དབང་པོའི་དཀྱིལ་འཁོར་འཆར་བར་རྨིས་པ་ནི་དཀར་་་
ཕྱོགས་ལ་དགའ་བའི་མི་མ་ཡིན་རྣམས་ཀྱིས་བསུ་བ་བྱེད་པ་དང་། རྒྱལ་བའི་
བསྟན་པ་ཉིན་མོ་ལྟར་གསལ་བར་བྱེད་པའི་ལྟས་སུ་གསལ། དེ་ནས་རེབ་ཀོང་
ཕྱོགས་ནས་རིམ་གྱིས་ཆིབས་གོང་དུ་ཕེབས་ཏེ་མིག་དམར་ཞེས་པ་ཤིང་ཕོ་བྱི་་་་་་
བའི( སྤྱི་ལོ༡༨༠༤) ལོ་ཆོ་འཕྲུལ་ཟླ་བའི་དཀར་ཕྱོགས་ཀྱི་རྒྱལ་བ་གསུམ་པའི་་་་་
ཕྲོད་སྦྱོར་ཕུན་སུམ་ཚོགས་པའི་ཉིན། བླ་དཔོན་ཆེ་དགུ་དགོན་ལག་སོགས་སེར་
སྐྱ་སྟོང་ཕྲག་བརྒལ་བས་ཆིབས་བསུ་དང༌། དགོན་པའི་ཉེ་འདབ་ཏུ་ངུར་སྨྲིག་
འཆང་བ་རྣམས་ཀྱིས་མཆོད་རྫས་སྣ་ཚོགས་ཐོགས་པའི་སེར་སྦྲེང་གི་བསུ་བ་དང་་་
བཅས་ཇི་སྐད་དུ། མཁན་ཆེན་ཕྱག་རྡོར་བའི་ལུང་བསྟན་ལས། དབང་གི་ཟླ་གམ་
ལུང་པ་ནས། །ཆོས་སྡེ་ཆེན་པོ་འབྱུང་འགྱུར་གྱི། །ཞུམ་པར་མ་བྱེད་སྤྲོ་བ་སྐྱེད། །
འགྲོ་དོན་རྒྱ་ཆེན་དེ་ན་ཡོད། །ཅེས་ཇི་ལྟར་ལུང་བསྟན་པ་ལྟར་གྱི་ཆོས་སྡེ་ཆེན་པོ་
གནས་གསུམ་གྱི་དཔའ་བོ་མཁའ་འགྲོ་ཐམས་ཅད་པདྨོའི་ཚུལ་ལ་བུང་བ་བཞིན་་་
འདུ་བའི་དཔལ་གྱི་ལྷ་མོའི་གནས་ཆེན་གྱི་མདུན་ས། །གསང་ཆེན་རིག་པ་འཛིན་
421



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་འདུས་སྡེ་དགེ་ལྡན་བཀྲ་ཤིས་འཁྱིལ་གྱི་འདུ་ཁང་ཆེན་མོ་རྣམ་རྒྱལ་བདེ་ཆེན་
གླིང་དུ་མི་འཇིགས་གདོང་ལྔས་བཏེགས་པའི་ཁྲི་འཕང་མཐོན་པོར་མངའ་གསོལ།
ནང་ཁག་སོ་སོ་དང་དགོན་ལག་རྣམས་ནས་དགའ་སྟོན་གྱི་ལེགས་འབུལ་སྦམ་་་་་
མཐོ་བ་དང་བཅས་བཤེས་གཉེན་དམ་པ་ཐཱ་ལ་ཚང་ནས་ཚིག་སྦྱོར་ཕུན་སུམ་་་་་༌་
ཚོགས་པའི་མཎྜལ་གྱི་བཤད་པ་ཕུལ། །སྐྱབས་མགོན་ཉིད་ནས་ཚངས་དབྱངས་
ཟིལ་གྱིས་གནོན་པའི་གསུང་གི་གདངས་མཐོན་པོས་ལྗགས་བསྔོ་དང་བཀྲ་ཤིས་ཀྱི་
མེ་ཏོག་འཐོར་བར་མཛད་དེ་སླར་བླ་བྲང་ཁམས་གསུམ་ཟིལ་གནོན་དུ་གྲུབ་་་་་་
དབང་གོང་མའི་གཟིམ་ཆུང་ཉི་འོད་འཁྱིལ་བར་ཞབས་ཀྱི་པདྨོ་བཀོད། རེབ་ཀོང་
ནས་འོངས་པའི་མི་སྣ་རྣམས་ལ་ཐོན་ཕྱག་དང་རྟ་ནོར་གོས་ཕྲུག་སོགས་ཀྱི་གནང་་
ཆ་དང་བཅས་ཕྱིར་སློག་མཛད། དེ་དག་ལ་འདི་སྐད་ཅེས་བྱ་སྟེ། གནས་གསུམ་
ཌཱ་ཀི་འདུ་བའི་སྐྱེད་ཚལ་དུ། །གསང་ཆེན་བཤད་སྒྲུབ་འདབ་བརྒྱ་བཞད་པའི་
དབུས། །གྲུབ་པའི་བྱིན་རླབས་སྦྲང་རྩིའི་བཅུད་ཆགས་པ། །ཁྲིམས་ལྡན་རིག་
འཛིན་འདུས་པའི་གླིང་མཆོག་ཏུ། །མཐའ་དབུས་དྲེགས་ལྡན་ཀླུ་དབང་ཟུར་ཕུད་
ཀྱིས། །ཉེ་བར་བསྟེན་པའི་ཞབས་ཟུང་དབང་གི་རྒྱལ། །འཇིགས་བྲལ་གདོང་ལྔ་
རོལ་བའི་ཁྲི་འཕང་དུ། །བཀོད་པའི་གྲགས་སྙན་དབྱར་གྱི་རྔ་བཞིན་ལྡིར། །གྲུ་
འཛིན་བདག་པོས་ལྷ་ཡི་རྒྱན་དོར་ཏེ། །མགོ་ཟླུམ་ངུར་སྨྲིག་འཆང་བའི་རྫུ་བག་
གིས། །དམ་ཆོས་འཁོར་བསྒྱུར་ཁྲི་ལ་དབང་བསྐུར་བ། །བལྟ་ཕྱིར་དབང་བོས་
མིག་སྟོང་ཆེད་དུ་སྤྲུལ། །དེ་ལྟར་གདན་ས་ཆེན་པོར་ཆོས་ཀྱི་ཁྲི་ལ་མངའ་གསོལ་
བའི་དགའ་སྟོན་གྱི་རིམ་པ་ལེགས་པར་གྲུབ་པ་ན། རིང་མོ་ཉིད་ནས་དམ་པའི་
ཆོས་ཚོལ་བ་ལ་ངོམས་པ་མེད་པའི་བཟང་པོའི་བག་ཆགས་ཡོངས་སུ་སད་པས། །
དངོས་པོའི་གནས་ཚོད་ལ་དཔག་ཏུ་མེད་པའི་བསྐལ་པའི་སྔོན་ནས་གསུང་རབ་་་
མཐའ་དག་ལ་ནང་བྱན་ཚུད་པའི་པཎྜི་ཏ་དང་། གྲུབ་པའི་གོ་འཕང་མཐོན་པོར་
422



དུལ་ནས
རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན། །
གཤེགས་ཀྱང་། མུ་མཐའ་མེད་པའི་འཁོར་བའི་རྒྱ་མཚོ་ལས་ཐར་བའི་གཏན་གྱི་
བདེ་བ་འདོད་པ་དག་གིས། ཇི་སྐད་དུ་མཛོད་ལས། ཚུལ་གནས་ཐོས་དང་བསམ་
ལྡན་པས། །བསྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་ལྟར་གཞི་ཚུལ་ཁྲིམས་
རྣམ་པར་དག་པ་གཞིར་བཟུང་བའི་སྟེང་དུ། །ཕྱོགས་རེར་མ་གྱུར་པའི་མདོ་
སྔགས་ཀྱི་གསུང་རབ་དགོངས་འགྲེལ་དང་བཅས་པ་ལ་ཐོས་བསམ་སྒོམ་གསུམ་ཡ་
མ་བྲལ་བ་ཞིག་དགོས་ཞེས་སྐལ་ལྡན་གྱི་གདུལ་བྱ་རྣམས་ལ་འདོམས་པའི་ཕྱིར་དུ་་
ཞི་དུལ་གྱི་ཀུན་སྤྱོད་དང་ལྡན་པའི་འདུལ་འཛིན་ཆེན་པོ་བླ་མ་དབུ་མཛད་བློ་་་་་
བཟང་བསྟན་པ་ཡོངས་འཛིན་དུ་བསྟེན་ཏེ། ཐོག་མར་ཀློག་སློབ་པ་ནས་རིམ་པ་
བཞིན་ཆོས་སྤྱོད་དང་ཆོ་ག་སོགས་ངག་འདོན་གྱི་རིམ་པ་ཐུགས་འཛིན་མཛད་་་་་
པས་དཀའ་ཚེགས་མེད་པར་ཐུགས་སུ་ཆུད་ཅིང་། གང་བསླབས་པ་དེ་ནམ་ཡང་
མི་བསྙེལ་བར་ཐུགས་ལ་འཇགས་པ་སོགས་རིང་མོ་ནས་གཟུངས་སྤོབས་ཀྱི་ཏིང་་་་
ངེ་འཛིན་ཁྱད་པར་ཅན་ལ་དབང་འབྱོར་བའི་འབྲས་རྟགས་གསལ་བར་བསྟན།
སྐབས་ཤིག་ཐཱ་ལ་དཔོན་སློབ་ཚང་མཇལ་བར་ཕེབས་ཏེ་ཉམས་སད་ཀྱི་ཚུལ་དུ་སྐུ་་
གཟན་གྱི་འོག་ཏུ་ཤིང་ཏོག་ཞིག་བཟུང་ནས་ཁྱེད་ལ་བཞེས་པ་ཞིག་འབུལ་རྒྱུ་ཡོད་
པས་གང་རེད་ཞུས་པར། དེ་ཤིང་ཏོག་ཡིན་ཏེ་ཁྱེད་རང་ཟླ་བ་ཕྱི་མར་མི་སྡོད་པ་
འདྲ་གསུངས། རྗེ་དེ་ཉིད་ནས་ཀྱང་ལུགས་གཉིས་ཀྱི་བསླབ་བྱ་གནད་བསྡུས་པ་
ཞིག་ཕྱག་བྲིས་གནང་སྟེ་ཕུལ་ནས་སྔར་གྱི་ལུང་བསྟན་ལྟར་ཟླ་བ་གཉིས་པའི་ཚེས་་
ཉེར་བདུན་ལ་གཟུགས་སྐུའི་བཀོད་པ་བསྡུས་པའི་དགོངས་རྫོགས་སུ་འཛམ་གླིང་་
མཁས་གྲུབ་བྱེ་བའི་གཙུག་རྒྱན་འཇམ་མགོན་བླ་མ་གཉིས་པ་རྗེ་དཀོན་མཆོག་་་་
བསྟན་པའི་སྒྲོན་མེ་དཔལ་བཟང་པོ་གདན་དྲངས་པར་བརྟེན་བླ་བྲང་ཁམས་་་་་་
གསུམ་ཟིལ་གནོན་དུ་སྤྱན་དྲངས་ཞིང་། རྗེ་དེ་ཉིད་ནས་བཀའ་ཆོས་ཀྱི་ཐོག་མར་
སྒྲོལ་དཀར་ཡིད་བཞིན་འཁོར་ལོའི་རྗེས་གནང་དང་འདུལ་བ་རྒྱ་མཚོའི་སྙིང་པོ་་་་
423



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལམ་གྱི་གཙོ་བོ་རྣམ་གསུམ་སོགས་ཀྱི་ལུང་། གྲུབ་རྒྱལ་ལུགས་ཀྱི་ཚེ་དབང་བཅས་
སྩལ་ཏེ། ཟབ་རྒྱས་ཆོས་ཀྱི་སྒོ་འཕར་བརྒྱ་ཕྲག་འབྱེད་པའི་རྟེན་འབྲེལ་གྱི་དབུ་
ཚུགས་པར་མཛད། སྤྱི་གཙུག་དམ་པའི་ཞབས་སེན་ཅོད་པན་མཛེས། །སྙན་ཤལ་
མང་ཐོས་ནོར་བུའི་རྒྱན་གྱིས་སྤུད། །ཐུགས་ནི་ཟབ་རྒྱས་གདམས་པས་མི་ངོམས་
པའི། །སྔོན་གོམས་དམ་པའི་རང་རྟགས་ཨེ་མ་རྨད། །
ཁྲོ་བོ་ཞེས་པ་ཤིང་གླང་གི( སྤྱི་ལོ༡༨༠༥）ལོར་གྲུབ་དབང་གོང་མ་རྒྱལ་བ་་
གཉིས་པའི་ཐུགས་སྲས་རོང་ཆེན་དགེ་འདུན་རྒྱལ་མཚན་གྱི་གདན་ས་མ་དགོན་་་་
དུ་ཕེབས་ཏེ་དཔལ་འགྱུར་མེད་ཀཱ་ལ་རིའི་གཟིམས་ཆུང་བདེ་ལྡན་ཕོ་བྲང་དུ་་་ས་
ཞབས་ཀྱི་བདྨོ་བཀོད། བཀའ་གདམས་བསྟན་པའི་སྒྲོན་མེ་དགེ་བའི་བཤེས་
གཉེན་ཡེ་ཤེས་བྱམས་པ་ནས་སྐྱབས་མཆོག་གོང་མ་རིམ་བྱོན་གྱི་རྣམ་ཐར་དང་་་་་་
འབྲེལ་བའི་བརྟན་བཞུགས་དང་བཅས་དངོས་འབུལ་བཏེགས། ཕྱོགས་འདུས་ཀྱི་
དད་ལྡན་རྣམས་ལ་ཕྱག་དབང་བཀའ་བསྒོ་བྱིན་རླབས་སོགས་ཀྱིས་འབྲེལ་ཚད་་་་་་
དོན་ལྡན་དུ་མཛད་དེ། སྐུ་མཚམས་དམ་པར་བཅད་ནས་ཟླ་བ་གཅིག་གི་རིང་
གྲུབ་པའི་རྒྱལ་མོའི་ལུགས་ཀྱི་ཚེ་མཐའ་ཡས་པའི་བསྙེན་སྒྲུབ་ལ་གཞོལ་བར་་་་་་་
མཛད་ཅིང་བསྟན་སྲུང་མ་ཧཱ་ཀཱ་ལ་རང་བྱོན་ལ་ཡང་ཕྱི་ནང་གི་མཐུན་རྫས་ཀྱིས་་་་
མཉེས་པར་བྱས་ཏེ་མཐའ་དབུས་ཀྱི་བསྟན་འགྲོའི་ཕན་བདེ་སྤེལ་བའི་འཕྲིན་ལས་
བཅོལ། དེ་ནས་རིམ་གྱིས་སྟག་ཚང་ལྷ་མོར་ཕྱོགས་ཕེབས་ཏེ་ཐུགས་གཉེར་གསན་
སྦྱངས་སོགས་ལ་བརྩོན་པ་མི་ལྷོད་པར་མཛད་ཅིང་བཞུགས། བསྟན་པའི་སྦྱིན་
བདག་མཛོད་དགེ་སྟོད་མའི་དཔོན་ཚང་ནས་སྤྱན་དྲངས་པ་བཞིན་ཆིབས་བསྐྱོད་
དེ་ཀུན་རིག་རྣམ་པར་སྣང་མཛད་ཀྱི་དབང་དང་འཕོ་བ་སོགས་འདོད་ཆོས་ཀྱི་་་་་
བདུད་རྩིས་རེ་བའི་བུམ་བཟང་འགེངས་པར་མཛད་ཅིང་། དངུལ་སྲང་བརྒྱ་དང་
རྟ་ནོར་སུམ་ཅུ་སོགས་ཀྱི་དངོས་འབུལ་ཀྱང་གཟབ། རྣམ་བྱུང་ཞེས་པ་ས་ཕོ་
424



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
འབྲུག་གི( སྤྱི་ལོ༡༨༠༨）ལོ་མདོ་སྨད་བསྟན་པའི་འབྱུང་གནས་བླ་བྲང་བཀྲ་་་་་
ཤིས་འཁྱིལ་དུ་མདོ་དང་སྔགས་ཀྱིས་བསྡུས་པའི་ཟབ་རྒྱས་ཀྱི་ཆོས་བཀའ་གསན་་་
ཕྱིར་ཕེབས་ཏེ། ཁམས་གསུམ་འགྲོ་བའི་འདྲེན་པ་དུས་གསུམ་རྒྱལ་བའི་སྤྱི་
གཟུགས། ཀུན་མཁྱེན་འཇམ་དབྱངས་བཞད་པ་རིན་པོ་ཆེའི་ཞལ་སྔ་ནས་ཀྱི་
ཞབས་དྲུང་ནས་སྒྲོལ་དཀར་ཡིད་བཞིན་འཁོར་ལོའི་རྗེས་གནང་གསན། དེ་ནས་
གུང་ཐང་བླ་བྲང་དུ་རྒྱལ་བའི་གསུང་རབ་མཐའ་དག་གི་ཚིག་དོན་ལ་གཞན་དྲིང་་་
མི་འཇོག་པའི་མཁྱེན་རབ་ཀྱི་གཏེར་མཛོད་རིགས་བརྒྱའི་ཁྱབ་བདག་འཇམ་པའི་་
དབྱངས་དཱི་པཾ་མཚན་ཅན་དཔལ་བཟང་པོ་ནས་ཧོར་ཟླ་གཉིས་པའི་ཚེས་བཅོ་་་་་་
བརྒྱད་ཀྱི་ཉིན་བསྟན་པ་ལ་འཇུག་པའི་སྒོ་དམ་པ་སྐྱབས་འགྲོའི་ཁྲིད་སྔོན་དུ་འགྲོ་
བས་བླ་མེད་ཀྱི་སྤྱི་བཀའ་དང་ཟུར་བཀའ་ཐུན་མོང་བའི་སྟ་གོན་གནང་། དེའི་ཕྱི་
ཉིན་ནས་ཡི་དམ་རྡོ་རྗེ་འཇིགས་བྱེད་ལྷ་བཅུ་གསུམ་དང་དཔའ་བོ་གཅིག་པའི་་་་
དབང་ཆེན། འཁོར་ལོ་སྡོམ་པ་ལུ་ཨི་པའི་དབང་། ཀུན་རིག་དང་ཚེ་དཔག་མེད་
ལྷ་དགུ་སྤྱན་རས་གཟིགས་དཔལ་མོའི་ལུགས། གདུགས་དཀར་ལྷ་བཅུ་བདུན་མ་
སོགས་ཟུར་བཀའི་ལྷ་རྣམས་ཀྱི་དབང་ཆེན་དང་། སློབ་དཔོན་ཆེན་པོ་ཨ་བྱཱ་ཀ་ར་
ལ་རྗེ་བཙན་རྡོ་རྗེ་རྣལ་འབྱོར་མས་དངོས་སུ་སྩལ་པའི་གདམས་པ་དཀྱིལ་ཆོག་རྡོ་་
རྗེ་ཕྲེང་བ་དང་ཀྲྀ་ཡ་སྦྲགས་པའི་དབང་ཡོངས་རྫོགས་སྨིན་རྒྱས་སུ་སྩལ། གཞན་
ཡང་སྣར་ཐང་བརྒྱ་རྩའི་རྗེས་གནང་དང་རིགས་གསུམ་མགོན་པོ། རྡོ་རྗེ་སེམས་
དཔའ་ཡབ་ཡུམ་འཇམ་དབྱངས་དཀར་པོ་དབྱངས་ཅན་མ་དཀར་དམར།
འཇིགས་བྱེད་དཔའ་བོ་གཅིག་པ་རྡོ་རྗེ་རྣམ་འཇོམས་རྟ་མགྲིན་ཁྱུང་ཁྲ་ནག་་་་་་
སོགས་ཡི་དམ་ཆོས་སྐྱོང་མང་པོའི་རྗེས་གནང་། ལམ་སྒྲོན་དང་བླ་མཆོད་རྟེན་
འབྲེལ་བསྟོད་པ་མངོན་རྟོགས་རྒྱན་མཚན་བརྗོད་སོགས་ལྗགས་ལུང་གི་རིམ་པ་་་་་
མཐའ་ཡས་པ་གསན་ཅིང་། མཇུག་ཏུ་བླ་མ་དང་ལྷག་པའི་ལྷ་དབྱེར་མེད་པ་ལ་
425



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཚོགས་ཀྱི་འཁོར་ལོ་རྒྱས་པ་ཕུལ་ཞིང་སྐུ་གསུང་ཐུགས་རྟེན་གྱིས་ཐོག་དྲངས་་་་་་་
དངུལ་དང་གོས་ཕྲུག་སོགས་དངོས་འབུལ་རྒྱ་ཆེ་བ་བསྟབ། དེ་སྐབས་བླ་མ་
འཇམ་པའི་དབྱངས་ནས་བཀའ་ཆོས་ཀྱི་ཉིན་རེ་བཞིན་རྩེད་མོའི་ཉེར་སྤྱད་ཁྱད་་་་
མཚར་སྣ་ཚོགས་གནང་བ་དེ་དུས་སྐུ་ན་ཤིན་ཏུ་ཕྲ་བའི་སྐབས་ཡིན་ཀྱང་བཀའ་་་་
ཆོས་གྲོལ་ཉིན་ཐམས་ཅད་ཕྱིར་ཕུལ་ཏེ་རྟེན་བྱིན་ཅན་ཞིག་དགོས་ཚུལ་ཞུས་པར་་་་
བརྟེན། ཁྲི་ཆེན་དགེ་འདུན་ཕུན་ཚོགས་ཀྱི་ཐུགས་དམ་གྱི་རྟེན་ཐུབ་དབང་གི་སྐུ་
ཐང་ཚེམ་གྲུབ་མ་དང་། དངུལ་ལས་གྲུབ་པའི་ཀ་པཱ་ལ་ཁེབས་ལྡན། ཕྱག་དྲིལ་ན་
བཟའ་སོགས་གནང་ཆ་སྦམ་མཐོ་བ་སྩལ་ཏེ། ཁྱེད་ཀྱི་སྐུ་ཚེ་གོང་མ་རྣམས་ནས་
བསྟན་འགྲོའི་དོན་རླབས་ཆེན་མཛད་པ་བཞིན་ཉིད་ནས་ཀྱང་བསྟན་པ་ལ་བྱ་བ་་་
རྒྱ་ཆེན་པོ་མཛད་དགོས་ཚུལ་གྱི་ཞལ་གདམས་མང་དུ་གནང་སྟེ། ཆོས་ཀྱི་རྒྱལ་
སྲིད་ཆེན་པོར་དབང་བསྐུར་བར་མཛད་དོ། །མདོ་རྒྱུད་ཟབ་ཡངས་གཞུང་བརྒྱའི་
ཆུ་གཏེར་ཆེ། །མན་ངག་ལྦུ་བའི་དོ་ཤལ་རྒོད་བཞིན་དུ། །མཁྱེན་དཔྱོད་ཧུབ་ཀྱིས་
ལྷག་མེད་གསོལ་བ་ན། །ཛ་ཧུས་སྙེམས་པ་བཏང་སྟེ་གཉིད་ལ་ཡུར། །ཡེ་ཤེས་
གཞལ་ཡས་འཆི་མེད་རྫིང་རིང་དུ། །རིགས་བརྒྱའི་བྱེད་པོ་སྨྲ་བའི་ཉི་མ་དེས། །
རྣམ་དག་དབང་བཞིའི་ཚ་ཟེར་ཕྲེང་བ་འབུམ། །གང་ཐུགས་བདེ་ཆེན་པདྨོའི་
དཔྱིད་དུ་སྤྲོས། །ཟབ་རྒྱས་མན་ངག་ཀླུང་བརྒྱ་ཆད་མེད་དུ། །མཁྱེན་ཡངས་རྒྱུ་
མཚོའི་ཀློང་དུ་ཞུགས་གྱུར་ཀྱང་། །ཕྱི་ཕྱིར་དོན་གཉེར་རླབས་ཕྲེང་སྟོང་རྩེན་པ། །
སྙིགས་དུས་སྐྱེ་སྤྲུལ་ཕལ་ལ་ཅོ་འདྲི་ཉིད། །འཇིག་རྟེན་དབང་ཕྱུག་དུས་ཀྱི་ཐ་མར་
ཡང་། །གདུལ་དཀའ་འདུལ་བའི་སྙིང་སྟོབས་ཟླ་མེད་པར། །མངོན་པར་དགྱེས་
ཏེ་ཟུར་ཕུད་ལྔ་པ་ཡིས། །བྱ་དགའི་ཚུལ་དུ་དམ་ཆོས་བང་མཛོད་གཏད། །རྒྱ་
མཚོའི་གླིང་དུ་ཕྱིན་པ་དག །ཁེ་སྤོག་ཐོན་པ་ཇི་བཞིན་དུ། །ཐུགས་ཀྱི་རེ་བའི་ཤིང་
རྟ་ནི། །མང་ཐོས་ནོར་གྱིས་གང་བར་གྱུར། །དེ་ལྟར་ཟབ་རྒྱས་མདོ་རྒྱུད་ཀྱི་
426



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
གདམས་པའི་མངའ་བདག་ཏུ་གྱུར་པས་ཐུགས་ཀྱི་བཞེད་དོན་ལྷུན་གྱིས་གྲུབ་སྟེ།
གདན་སར་ཕྱིར་ཕེབས་པའི་ལམ་བར་གྱི་སྒར་ཐོག་ཏུ་ཆར་བབ་སྟེ། འཇའ་ཚོན་
འཁྲིགས་པར་ཞལ་ནས་ཕ་གི་ན་རྒྱལ་པོ་བེ་ཧར་བྱོན་འདུག་ཅེས་རྣམ་པ་ཀུན་ཏུ་་་
ཆོས་སྲུང་གིས་བྱ་ར་མཛད་པའི་ངང་ཚུལ་ཞལ་གྱིས་བཞེས། ལོ་དེའི་སྟོན་མཇུག་
ཆོས་རྫོང་ནས་གདན་དྲངས་པར་བརྟེན། མཛོད་དགེ་ཕྱོགས་ཀྱི་སྦྱིན་བདག་དད་
ལྡན་སོ་སོའི་མོས་པ་དང་འཚམས་པའི་རྗེས་གནང་རིམ་གྲོ་བསྔོ་སྨོན་སོགས་་་་་
འདོད་ཆོས་ཀྱི་ཆར་ཕབ་པས་མངོན་མཐོ་ངེས་ལེགས་ཀྱི་ས་བོན་གྲུང་པོ་བསྐྲུན་་་་་་
པར་མཛད། དཀར་པོ་ཞེས་པ་ས་སྦྲུལ་ལོ( སྤྱི་ལོ༡༨༠༩）མ་དགོན་དུ་རྟ་མཆོག་
རོལ་པ་གསང་སྒྲུབ་ཀྱི་བསྙེན་སྒྲུབ་ལ་གཞོལ་བས་ཕྱི་ནང་གི་ནག་པོའི་རྩ་ལག་་་་་
མཐའ་དག་དམིགས་མེད་དབྱིངས་སུ་ཞི་བར་མཛད། སྐྱེས་བདག་ཅེས་པ་ལྕགས་
མོ་ལུག་གི( སྤྱི་ལོ༡༨ ༡༡) ལོར་ཐེ་བོ་ཕྱོགས་སུ་བྱོན་ཏེ། གཟའ་རུ་ཚོང་རུ་མགྲོན་
ཚ་སོགས་ཀྱི་སྦྱིན་བདག་སོ་སོའི་འདོད་མོས་དང་བསྟུན་པའི་ཚེ་དབང་བཀའ་་་་་་
བསྒོ་སོགས་ཀྱིས་རེ་བ་ཚུལ་བཞིན་དུ་བསྐང་སྟེ་དད་འབྲེལ་གྱི་སྐྱེ་བོ་རྣམས་འཁོར་་་
བ་མཐའ་ཅན་དུ་འགྱུར་བའི་ཐུགས་སྨོན་གྱི་མཚམས་སྦྱོར་མཛད། དེ་ནས་དགུང་
ལོ་བཅུ་བདུན་པ་དཔལ་གདོང་ཞེས་པ་ཆུ་བྱའི( སྤྱི་ལོ༡༨ ༡༣）ལོ་ཆོ་འཕྲུལ་སྨོན་་
ལམ་ཆེན་མོའི་ཚེས་བཅུ་གསུམ་གྱི་ཞོགས་ཀའི་དུས་སུ་ཚོགས་དབུར་བྱོན་ཏེ།
རྒྱལ་བའི་གསུང་རབ་ཐམས་ཅད་ཀྱི་སྙིང་པོ་དཔལ་ལྡན་སྲད་རྒྱུད་ཀྱི་གདམས་་་་་
པའི་ཉིང་ཁུ་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ལུང་ཁྲིད་དང་། ལམ་
རིམ་གསོལ་འདེབས་ལམ་མཆོག་སྒོ་འབྱེད། འདུལ་བ་རྒྱ་མཚོའི་སྙིང་པོ་བཅས་ཀྱི་
ལུང་སྩལ་ནས་གཟུ་བོར་གནས་པའི་མཁས་པ་རྣམས་ཀྱིས་བསྔགས་བརྗོད་ཀྱི་རོལ་
མོ་འཁྲོལ། དེ་ལྟར་གསུང་ཆོས་ཀྱི་ཐོག་མ་བླ་མའི་རྣལ་འབྱོར་གྱི་ཁྲིད་དང་བླ་
མའི་གསོལ་འདེབས། འདུལ་བ་རྒྱ་མཚོའི་སྙིང་པོའི་ལུང་སྩོལ་བར་མཛད་
427



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའང་ཐར་བ་འདོད་པ་རྣམས་ཀྱིས་ལམ་གྱི་སྲོག་དང་ཡོན་ཏན་ཐམས་ཅད་ཀྱི་་་༌་
གཞི་རྩ་མ་ནོར་བར་གྱིས་ཞེས་འདོམས་པའི་ཆེད་ཡིན་པར་དཔྱོད་ལྡན་དག་གིས་་་་
ཤེས་པར་བྱའོ། །
མཁྱེན་དཔྱོད་སྤྲིན་སྔོན་བ་གམ་ནས། །དམ་ཆོས་དབྱར་རྔ་བརྡུང་བ་ན།
སྐལ་བཟང་གཙུག་ཕུད་ཅན་གྱི་ཚོགས། །རྣམ་གྲོལ་ས་བོན་མངལ་གྱིས་སྒེག །ལོ་
འདི་ཀའི་ནང་དུ་ཡོངས་འཛིན་བཤེས་གཉེན་དམ་པ་ནས་སྒྲུབ་གྲོགས་མཛད་དེ་་
བྱིན་རླབས་ཀྱི་གཏེར་ཆེན་པོ་ཡི་དམ་རྡོ་རྗེ་འཇིགས་བྱེད་དང་བཀའ་སྡོད་ཆོས་་་་་
རྒྱལ་སོགས་ཡི་དམ་ཆོས་སྲུང་དུ་མའི་བསྙེན་སྒྲུབ་ལ་གཞོལ་བས་བརྟན་གཡོ་་་་ཡ་
མཐའ་དག་བདེ་སྟོང་གི་རྣམ་རོལ་ཏུ་འཆར་བའི་རྡོ་རྗེའི་རྣལ་འབྱོར་ལས་གཡོ་བ་་
མེད་པར་མཛད་པའི་དག་པ་ཡེ་ཤེས་ཀྱི་གཟིགས་ངོར་དམ་ཅན་ཆོས་རྒྱལ་གྱིས་ལྷ་་
རྫས་དྲི་མེད་སྲིད་དུ་རིང་བ་ཞིག་རྗེ་ཉིད་ལ་ཕུལ་བའི་ཉམས་སྣང་ཤར་བ་ནི། རྗེ་
རྒྱལ་བ་གཉིས་པའི་བསྟན་པ་ལ་འཇམ་མགོན་བླ་མ་ཉིད་དང་མཚུངས་པའི་ཚུལ་
གྱིས་གཟེངས་བསྟོད་པའམ། རྣམ་པ་གཅིག་ཏུ་ན་རྒྱལ་བའི་བསྟན་པ་ལ་ཇི་ལྟར་
འཚམས་པའི་བྱ་བ་མཛོད་ཅིག་དང་འཕྲིན་ལས་རྣམ་བཞི་བཀའ་བཞིན་སྒྲུབ་བོ་་་
ཞེས་རྡོ་རྗེའི་གཡར་དམ་ཕུལ་བར་ཡང་ངེས་སམ་སྙམ་མོ། །
བདེ་ཆེན་ཐུགས་ཀྱི་ཉི་མ་ནི། །སྤྲོས་བྲལ་དབྱིངས་སུ་རོལ་བ་ན། །ཆོས་ཀྱི་
རྒྱལ་པོའི་ཟུར་ཕུད་ཀྱིས། །ཞབས་སྐྱེས་རྡུལ་ཕྲེང་མངོན་པར་བཏེགས། །ལོ་དེའི་
དབྱར་ཐོག་དབལ་ཤུལ་ཁེ་ཐལ་སོགས་ཀྱི་གདན་འདྲེན་པ་མང་དུ་བྱུང་བར་སོ་་་་
སོའི་འདོད་མོས་ཚིམ་པར་མཛད་དེ་རྣམ་གྲོལ་གྱི་ས་བོན་བསྐྲུན། དགུང་ལོ་བཅོ་
བརྒྱད་པ་ཤིང་ཁྱི( སྤྱི་ལོ༡༨ ༡༤) ལོར་གྲུབ་དབང་གོང་མ་བུད་དྷ་རྡོ་རྗེས་གསར་
བཞེངས་ཀྱི་སྤྱན་རས་གཟིགས་ཕྱག་སྟོང་སྤྱན་སྟོང་གི་སྐུ་བརྙན་གྱི་ལྷ་ཁང་ལ་ཞིག་་
གསོས་མཛད་སྐབས་གྱང་ར་ཞིག་གི་ཁ་མ་གང་བའི་མཚམས་ནས་ལས་མི་རྣམས་་་
428



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
གཞན་ཞིག་ཏུ་ཕྱིན་ཏེ་ཕྱིར་འོངས་སྐབས་རྩིག་པའི་ཁ་གང་བ་དེར་འཁོད་ཀུན་་་་་་
གྱིས་མཐོང་སྣང་དུ་གྲུབ་པ་ནི་རྟེན་ཁྱད་པར་ཅན་དེའི་བྱིན་རླབས་དང༌། དཀར་
ཕྱོགས་སྐྱོང་བའི་མི་མ་ཡིན་རྣམས་ཀྱིས་གྲོགས་མཛད་པའི་ལྟས་སུ་མངོན། མཛོད་
དགེ་བྱམས་མེ་ཐང་སྐོར་སོགས་ཀྱི་སྦྱིན་བདག་རྣམས་ནས་གདན་དྲངས་པར་སོ་་་
སོའི་མོས་པ་བཞིན་འདི་ཕྱིའི་ལེགས་ཚོགས་ལྷུན་གྱིས་འགྲུབ་པའི་རིམ་གྲོ་དང་་་་་་
བསྔོ་སྨོན་གྱི་མཚམས་སྦྱོར་མཛད། ཀུན་སྤངས་རྣལ་འབྱོར་པ་ཆེན་པོ་སྟག་རའི་
བློ་བཟང་མགོན་པོ་ནས་སྤྱན་དྲངས་པར་བྱོན་ཏེ། ཕྱོགས་དེའི་རི་ཁྲོད་པ་ཕན་
ཚུན་གྱི་དགེ་འདུན་པ་སོགས་ཕྱོགས་འདུས་ཀྱི་སེར་སྐྱའི་ཁྲོམ་ཆེན་པོར་ཐུགས་རྗེ་་་
ཆེན་པོ་དཔལ་མོའི་ལུགས་ཀྱི་དབང་ཆེན་སྟ་གོན་དང་བཅས་པ་དམ་པའི་མན་་་་་
ངག་དང་ཕྱག་ལེན་གྱིས་བརྒྱན་ཏེ་སྨིན་རྒྱས་སུ་སྩལ། གཞན་ཡང་སྣར་ཐང་བརྒྱ་
རྩའི་རྗེས་གནང་ཡོངས་རྫོགས་སོགས་འདོད་ཆོས་ཀྱིས་ཚིམ་པར་མཛད། རི་ཁྲོད་
པ་ཉིད་ནས་ཀྱང་ཡོན་དུ་གསེར་སོགས་ཀྱི་དངོས་འབུལ་རྒྱ་ཆེན་བསྟབ་སྟེ།
བསྟན་འགྲོའི་དོན་དུ་དགུང་ལོ་བརྒྱད་ཅུར་བཞུགས་དགོས་ཚུལ་གྱི་བརྟན་་་་་་་་་
བཞུགས་དང་སྐྱབས་འཇུག་ཞུས། ཕྱིར་ཕེབས་ནས་མ་འགྱང་བར་མ་དགོན་དུ་
ཕེབས་ཏེ་ནག་པོ་ཆེན་པོ་གུར་ཞལ་རང་བྱོན་དང༌། བྱམས་ཆེན་རྟ་མགྲིན་སོགས་
ཀྱི་ལྷ་ཁང་སོ་སོར་དངོས་འབྱོར་ཏིང་ངེ་འཛིན་གྱི་མཆོད་སྤྲིན་བསྟར་ནས་བསྟན་་་་
པ་རྒྱས་པའི་ཐུགས་སྨོན་དང་གསོལ་འདེབས་ནན་ཏན་དུ་མཛད། རྔ་བའི་ཨ་
འཁྱམས་ཀྱི་དཔོན་པོ་ཤི་ནས་ནག་ཕྱོགས་མི་མ་ཡིན་དུ་སྐྱེས་ཏེ་གནོད་འཚེ་བྱེད་པ།
རྗེ་འདི་སྤྱན་དྲངས་ཏེ་ཀུན་རིག་གི་དབང་དང་སྦྱངས་ཆོག་ཞི་བའི་སྦྱིན་སྲེག་་་་་་
སོགས་མཛད་པས་ཆོ་འཕྲུལ་རྣམས་ལྷག་མེད་དུ་ཞི་བ་ནི། གནོད་བྱ་གནོད་བྱེད་
སྒྱུ་མའི་རོལ་རྩེད་ལྟར་གཟིགས་པའི་འཕགས་ཆེན་རྣམས་ཀྱིས་རྔ་སྦུབ་དྲག་བརྡུང་
གི་ཆབ་ཆོབ་མི་དགོས་པར་སྐྱེ་འགྲོ་འཇིགས་པ་ལས་སྐྱོབ་པའི་རྣམ་པར་ཐར་པའོ།།
429



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དེ་བཞིན་དུ་བྱང་ཁོག་གི་གྲོང་སྡེ་ཞིག་ལ་ཡུལ་འདྲེ་གདུག་པ་ཅན་གྱིས་གཙེས་ཏེ་་་
བླ་སྔགས་གང་གིས་ཀྱང་ཕན་མ་ཐོགས་པར་རྗེ་འདི་ཉིད་ཀྱིས་དྲུག་ཅུ་པའི་གཏོར་
བསྔོ་མཛད་ཙམ་གྱིས་རང་སར་ཞི་བ་སོགས་དམ་པ་འདི་ཉིད་ཀྱིས་ཡུལ་གྲུ་གང་དུ་
ཞབས་ཀྱིས་བཅག་པ་དེར་ནག་ཕྱོགས་ཀྱི་བར་གཅོད་གདུག་རྩུབ་མཐའ་དག་ཉི་
མའི་ཟེར་དང་བ་མོ་འཕྲད་པ་བཞིན་འགྱུར་བའི་ཚུལ་འདི་ནི། ཕྱི་ནང་གི་རྟེན་
འབྲེལ་ཐམས་ཅད་ཆུ་ཟླ་ལྟ་བུར་གཟིགས་ཤིང་རིམ་གཉིས་ཀྱི་རྣལ་འབྱོར་ཟབ་མོ་་་
ལ་མངའ་བརྙེས་ཏེ་ཐབས་ཤེས་ཟུང་དུ་འཇུག་པའི་རྟོགས་པ་ཁྱད་པར་ཅན་ལ་་་་༌་
དབང་འབྱོར་བའི་ཐུན་མོང་གི་དངོས་གྲུབ་ལས་རབ་འབྱམས་ལ་ཐོགས་པ་མེད་པ་
པའི་གྲུབ་པའི་མཚན་མ་ཕུལ་དུ་བྱུང་བ་སྟེ། དེར་མ་ཟད་སྐུའི་སྐྱེ་བ་སྔོན་མ་
རྣམས་སུ་ཡང་གྲུབ་ཆེན་དྲིལ་བུ་པ་སོགས་ཚེ་གཅིག་ལ་ཟུང་འཇུག་བརྙེས་པའི་་་༌་
གྲུབ་ཐོག་རྣལ་འབྱོར་སྨྱོན་པ་གྲགས་པ་སོགས་གསང་སྔགས་སྔ་འགྱུར་གྱི་སྔགས་ལ་
འཆང་། ལྷ་དམག་བྱེ་བ་དུང་ཕྱུར་མངོན་སུམ་དུ་འགྱེད་པ་བསྟན་པ་རིན་ཆེན་
སོགས་དང་ཁྱད་པར་པདྨ་ཐོད་ཕྲེང་གཉིས་པ་བུད་དྷ་རྡོ་རྗེར་སྐྱེ་བ་བཞེས་ཏེ་་་་
དཀར་ཕྱོགས་ཀྱི་མི་མ་ཡིན་མདོ་སྨད་ཕྱོགས་སུ་གནས་པ་ཀུན་གྱི་རྒྱན་ཆ་ལུགས་་་་
ཕྱག་མཚན་དང་བཅས་པ་ཡེ་ཤེས་ཀྱི་སྤྱན་གྱིས་གཟིགས་ནས་བསང་གསོལ་དམ་་་
བསྒྲགས་བཀའ་རྩོམ་གྱིས་མ་ཁྱབ་ས་མེད་པ་ལྟ་བུ་དང་། ནག་ཕྱོགས་ཀྱི་འདྲེ་
གདོན་ཆེ་བཙན་མཐའ་དག་བཀའི་ཐ་ཚིག་དང་དམིགས་པའི་ཏིང་ངེ་འཛིན་གྱིས་
གཟིར་ཏེ་དམ་ལ་བཏགས་པའི་འཕྲིན་ལས་ཀྱི་ནུས་པ་སྙིགས་མའི་རྒུད་པ་ཆེས་་་་་
ཆེར་བདོ་བ་བཞིན་མེ་ལ་བུད་ཤིང་བསྣན་པ་ལྟར་འགྱུར་བའི་རྣམ་པར་ཐར་བ་་་་
ཐུན་མོང་མ་ཡིན་པར་ཤེས་པར་བྱའོ། །
ཚུགས་ཐུབ་མཚན་མའི་སྤྲོས་པ་མ་ལུས་པ། །འོད་གསལ་ཡེ་ཤེས་ཀློང་དུ་
ཐིམ་པའི་འཕྲུལ། །ལས་བཞིའི་རོལ་པ་བཞེད་དགུར་འཇུག་པ་འདི། །གྲུབ་པ་
430



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
མཆོག་གི་གཏན་ཚིགས་ཡང་དག་ཉིད། །བྱུང་རྒྱལ་རྫུན་ཕུག་སྐབས་འགར་མ་
ཇིབ་ཅིང༌། །སྡེབས་ལེགས་དབང་གིས་གཞན་ཕན་རེ་གཉིས་ཙམ། །བྱུང་ལ་གྲུབ་
པའི་དབང་པོར་སྒྲོ་བཏགས་པའི། །འུད་ཀྱིས་སྙེམས་པ་དུས་འདིར་མང་ན་ཡང་།།
རྒྱལ་ཀུན་མཐུ་སྟོབས་གཅིག་ཏུ་འཁྲིགས་པའི་སྤྲིན། །ནག་ཕྱོགས་དཔུང་འཇོམས་
འཕྲིན་ལས་ཐོག་མདའ་ཅན། །སྙིགས་མའི་རྒུད་པའི་ཚ་གདུང་སེལ་བའི་གཉེན། །
པདྨ་ཀ་ར་གཉིས་པ་ཁྱོད་འདྲ་སུ། །
ན་ཚོད་ལྡན་ཞེས་པ་ཤིང་ཕག( སྤྱི་ལོ༡༨ ༡༥）ལོ་མ་དགོན་གྱི་གཟིམ་ཁང་་་
ཆེན་མོར་མེའི་འཇིགས་པས་གཞན་རྣམས་ཚིག་ཀྱང་མགོན་ཁང་དངོས་ལ་མེའི་་་་
གནོད་པས་མ་འཚིག་པས་བྱིན་རླབས་ཀྱི་རང་མདངས་གསལ་བར་བསྟན།
གཟིམ་ཁང་དང་སྔགས་ཁང་ཞིག་གསོའི་ཆེད་ལས་དཔོན་དང་བཟོ་མི་རྫོང་སྟ་་་་་་
མཛད། འདི་སྐབས་འཇམ་མགོན་གུང་ཐང་རིན་པོ་ཆེ་ཐེ་བོའི་ཆབ་ཚན་དུ་
ཕེབས་པའི་བཞུགས་སྒར་ཐོག་ཏུ་མཇལ་ཕྲད་མཛད་དེ་དངུལ་དང་རྟ་ཆེན་སོགས་
ཀྱི་སྐྱེས་ཕུལ་བར་ཐུགས་ཤིན་ཏུ་དགྱེས་ཤིང་ལོ་རྗེས་མར་དབུས་གཙང་དུ་ཕེབས་་་
ནས་ཆོས་སྲིད་ཀྱི་མཛད་སྒོ་འདི་དང་འདི་ལྟ་བུ་དགོས་ཚུལ་གྱི་སློབ་སྟོན་དང་།
ལྷག་པར་དེང་དུས་ཀྱི་སྐྱེས་བུ་དམ་པ་རྣམས་དབུས་གཙང་དུ་ཡུན་རིང་བཞུགས་་་
ཏེ་སློབ་གཉེར་བྱེད་རྒྱུའི་སྟབས་བདེ་བོ་འོངས་དཀའ་བས་རང་ཡུལ་དུ་ཕེབས་ཏེ་་་
བསྟན་པ་ལ་བྱ་བ་མཛད་ན་ལེགས་ཚུལ་གྱི་བསླབ་བྱ་གནང་ཞིང་། ཕར་ཡང་
བསྟན་འགྲོའི་དོན་མཐར་ཕྱིན་པ་འོང་བའི་སྐྱབས་འཇུག་ཐུགས་ཐག་པ་ནས་ཞུ་་་
བ་ཕུལ་ཏེ་ཕན་ཚུན་འབྲལ་མི་ཕོད་པ་ལྟ་བུའི་ངང་ནས་ཕྱིར་ཕེབས། འཛིན་བྱེད་
ཅེས་པ་མེ་བྱི་ལོ( སྤྱི་ལོ༡༨ ༡༦) དབུས་སུ་ཕེབས་ཆས་ཀྱི་གྲ་བསྒྲིགས་ཕྱག་མཛོད་་
བླ་མ་ནས་ཐུགས་ཁུར་བཞེས་ཏེ་ཚགས་སུ་ཆུད་པར་བྱས། ས་ག་ཟླ་བའི་ཚེས་ལ་
གྲྭ་ཚང་གཞུང་ནས་གསོལ་བ་བཏབ་པ་བཞིན་ཚེས་བཅུ་བཞིར་འདུ་ཁང་ཆེན་མོ་་་
431



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྣམ་རྒྱལ་བདེ་ཆེན་གླིང་དུ་རྗེ་བླ་མ་ཉིད་དཀྱིལ་འཁོར་གྱི་གཙོ་བོར་བཞེངས་ཏེ་་་་
གྲུབ་བརྙེས་དགེ་སློང་མ་དཔལ་མོའི་ལུགས་ཀྱི་ཐུགས་རྗེ་ཆེན་པོའི་དབང་གི་་་་་
གོན་གནང་བར་འདུ་ཁང་རྡོ་བཅལ་དུ་འཇའ་ཚོན་ཟུག་ཅིང་ཆར་གྱི་རྒྱུན་བཟང་་་
པོས་ས་ལ་ཆག་ཆག་བཏབ་པ་ལྟ་བུར་གྱུར་པ་སོགས་འཕགས་མཆོག་ཕྱག་ན་པདྨོ་
མིའི་གར་གྱིས་རྣམ་པར་རོལ་པ་སླར་ཡང་རང་གི་གདན་སར་བྱོན་ཏེ་ཆོས་ཀྱི་་་་་
འཁོར་ལོ་བསྐོར་བ་ལ་དཀར་ཕྱོགས་ཀྱི་ལྷ་ཀླུ་རྣམས་དགྱེས་པའི་མཚན་མ་མཐུན་་་་
སྣང་དུ་བསྟན། དེའི་ཕྱི་ཉིན་དབང་དངོས་གཞིའི་རིམ་པ་རྣམས་དམ་པའི་མན་
ངག་དང་ལུང་རིགས་དྲི་མ་མེད་པས་བརྒྱན་ཏེ་གདུལ་བྱ་རང་རང་གི་བློ་དང་་་་
འཚམས་པའི་སྙིང་ལ་བཅང་རྒྱུའི་ཞལ་གདམས་དང་བཅས་སྩལ་པས་གསུང་གི་་༌་
འོད་ཟེར་གྱིས་བློ་གྲོས་ཀྱི་པདྨོ་བཞད་པའི་རྡོ་རྗེ་སློབ་མ་ཁ་ཅིག་ནི་རྟག་འཛིན་གྱི་་་
བློ་སྣ་བསྟུངས་པས་ཚེ་འདིའི་འཁྲི་བ་བཅད་དེ་སྒྲུབ་པ་སྙིང་བོར་བྱེད་པ་དང་།
འགའ་ཞིག་ནི་ཆོས་ཀྱི་མེ་ལོང་དུ་རང་སྤྱོད་ཀྱི་གཟུགས་བརྙན་གསལ་བས་འགྱོད་
ཅིང་ཆོས་ལ་གཞོལ་བ་སོགས་བྱུང་ཞིང་། ཀུན་ཀྱང་ངོ་མཚར་བ་དང་དགའ་བ་
དང་དད་པས་ཚིམ་པས་བསྟོད་བསྔགས་ཀྱི་ཅ་ཅོས་དུས་འདའ་བར་གྱུར་ཏོ། །
ཟག་མེད་སྒྲིབ་བྲལ་ཆོས་སྐུའི་མཁའ་ཀློང་དུ། །སྣང་སྟོང་དག་པའི་དཀྱིལ་འཁོར་
སྤྲིན་དཀྲིགས་ཏེ། །སྨིན་བྱེད་དབང་ཆུའི་ཆར་ཟིམ་སྐྱུག་མཁས་ཁྱོད། །ཐེག་མཆོག་
ཆོས་ཀྱི་ཚལ་ཆེན་སྐྱོང་བའི་གཉེན། །སྨིན་གྲོལ་གདམས་ངག་སྦྲང་རྩིའི་དགའ་
སྟོན་གྱིས། །ཀུན་ནས་ཚིམ་པའི་གསུང་སྐྱེས་བུང་བའི་ཚོགས། །བཤད་དང་སྒྲུབ་
པའི་ལུས་འདེགས་ཟུང་བསྐྱོད་དེ། རྣམ་གྲོལ་དབྱིངས་སུ་འཕུར་ལྡིང་གར་གྱིས་
རྩེན། །སྐལ་ལྡན་གདུལ་བྱའི་ཁམས་ཀྱི་ཞིང་། །བྱང་ཆུབ་སྐུ་བཞིའི་ས་བོན་གྱིས། །
རྣམ་པར་སྦ་བའི་རེག་བྱ་ཡིས། །ནོར་འཛིན་བུ་མོ་འདར་བ་བསྟེན། །
ཧོར་ཟླ་ལྔ་པའི་ཚེས་གསུམ་ལ་བླ་མ་ལས་སྣེ་དྲག་རིམ་གྱིས་ཆིབས་སྐྱེལ་དང་་
432



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
བཅས་དབུས་གཙང་ཆོས་ཀྱི་ཞིང་ཁམས་སུ་ཆིབས་བསྐྱོད་མཛད། དགེ་འདུན་
འདུས་པའི་ཚོགས་རྣམས་རྗེ་ཉིད་ཡུལ་ཐག་རིང་དུ་འབྱོན་པ་ལ་སྐྱོ་བས་འབྲལ་མི་་
ཕོད་པ་བྱུང་། །ལམ་བར་དུ་མཐོང་ཐོས་དྲན་རེག་གི་འགྲོ་བ་རྣམས་འཁོར་བ་
མཐའ་ཅན་དུ་མཛད་པའི་འཕྲིན་ལས་ཀྱི་འཇུག་པ་དང་། ཐུགས་དམ་ཟབ་མོའི་
ཉམས་བཞེས་ཆད་པ་མེད་པའི་ངང་ནས་རིམ་གྱིས་འབྲོམ་སྟོན་རྒྱལ་བའི་འབྱུང་་་་
གནས་ཀྱི་གདན་ས་རྭ་སྒྲེང་རྒྱལ་བའི་དབེན་གནས་སུ་ཕེབས། མཉམ་མེད་ཇོ་བོ་
ཆེན་པོའི་ཐུགས་དམ་གྱི་རྟེན་འཇམ་པའི་རྡོ་རྗེའི་སྐུ་བརྙན་སོགས་རྟེན་བྱིན་ཅན་་་་
རྣམས་ལ་ཞིབ་མཇལ་དང་མཆོད་འབུལ་མཛད་དེ་བསྟན་པ་རྒྱས་པའི་ཐུགས་སྨོན་
གནད་དུ་སྨིན་པ་གནང་། དེ་ནས་འབྲས་སྤུངས་སྤྱི་སོ་དང་བློ་གླིང་བླ་གྲྭ། ཁམ་
ཚན་སོ་སོ་དང་བཅས་རྟ་བསུ་ཐབ་བསུ་སོགས་བཀུར་བཟོས་རྒྱ་ཆེན་པོ་དང་་་་་་
བཅས་ཆོས་སྡེ་ཆེན་པོ་དཔལ་ལྡན་འབྲས་སྤུངས་སུ་གྲུབ་དབང་གོང་མ་བསྟན་པ་་་
རབ་རྒྱས་ཀྱི་གཟིམ་ཁང་རོང་བོ་ཤར་རྩེར་ཕྱག་ཕེབས། ལྷ་ལྡན་དུ་ཇོ་ཤཱཀ་རྣམ་
གཉིས་དང་ར་མོ་ཆེར་སོགས་སོ་སོར་དངོས་འབྱོར་ཡིད་སྤྲུལ་གྱི་མཆོད་པ་མཐའ་
ཀླས་པས་མཉེས་པར་བྱས་ཏེ། བསྟན་འགྲོའི་ལེགས་ཚོགས་རྫོགས་ལྡན་གྱི་དཔལ་
ལ་འགྲན་ཞིང་འབྲེལ་ཚད་དོན་དང་ལྡན་པའི་ཐུགས་སྨོན་གྱི་མཚམས་སྦྱོར་ནན་་་་
ཏན་དུ་མཛད། གངས་ཅན་མགོན་པོ་ཕྱག་ན་པདྨོའི་རྒྱལ་ཚབ་དེ་མོ་ནོ་མིན་ཧན་
བློ་བཟང་ཐུབ་བསྟན་འཇིགས་མེད་ལ་སྐུ་གསུང་ཐུགས་རྟེན་གསེར་སྲང་ལྔ་དངུལ་
སྲང་བརྒྱ། རྟ་ཆེན་གོས་ཕྲུག་སོགས་ཀྱི་དངོས་འབུལ་རྒྱ་ཆེར་བསྟབ། འབྱོར་ལན་
དུ་སྐྱིད་ཤོད་སྤྲུལ་པའི་སྐུ་ངག་དབང་བསྟན་འཛིན་འཕྲིན་ལས་ཀྱི་གསུང་འབུམ་་་་
གླེགས་བམ་གཉིས་གསར་བྲིས་བྱས་ཏེ་གནང་། སྨོན་ལམ་ཆེན་མོར་དགེ་འདུན་
ཁྲི་ཕྲག་བརྒལ་བར་མང་ཇ་ཉིན་འཁྱོང་དང་། དངུལ་ཞོ་གསུམ་རེའི་འགྱེད་
བསྟར། སེར་འབྲས་དགེ་གསུམ་སོ་སོར་ཡང་ཚོགས་སུ་དངུལ་ཞོ་རེའི་འགྱེད་དང་
433



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བློ་གསལ་གླིང་དུ་ཞོ་གསུམ་རེའི་འགྱེད་གནང་། །གདན་ས་ཆེན་པོ་རི་བོ་དགེ་
ལྡན་དུ་རྗེ་ཐམས་ཅད་མཁྱེན་པའི་གསེར་གདུང་ཆེན་མོ་དང་ཆོས་རྒྱལ་སོགས་ལ་་་
ཕྱི་ནང་གསང་བའི་མཆོད་སྤྲིན་བསམ་ལས་འདས་པ་ཕུལ་ཏེ་རྗེ་བླ་མའི་བསྟན་པ་་
ཕྱོགས་མཐའ་དབུས་ཀུན་ཏུ་དར་ཞིང་རྒྱས་པའི་གསོལ་འདེབས་དང་ཐུགས་སྨོན་་
ཤུགས་དྲག་པོ་མཛད། ཟླ་ཚེས་དགེ་བར་དཔལ་ལྡན་འབྲས་སྤུངས་སུ་མཁས་གྲུབ་
བྱེ་བའི་རོལ་མཚོ་མཁས་མང་བློ་གསལ་གླིང་གི་ཆོས་གྲྭར་ཞུགས། བློ་གླིང་མཁན་
རིན་པོ་ཆེ་གོ་བོ་དགེ་འདུན་ལས་བརྩི་བཞག་གསན། རིགས་པའི་དབང་ཕྱུག་
མཁན་ཟུར་བློ་བཟང་ཕུན་ཚོགས་དགེ་རྒན་དུ་བསྟེན་ཏེ་རིགས་པའི་སྒོ་འབྱེད་་་་་
བསྡུས་གྲྭའི་གསན་སྦྱོང་གི་དབུ་ཚུགས། རྗེ་ཉིད་ནི་ཇི་ལྟར་རྒྱ་མཚོ་ཆེན་པོར་ཆུ་
གྲངས་མེད་འབབ་ཀྱང་ངོམས་པ་མེད་པ་བཞིན། །རིང་མོ་ཞིག་ནས་རང་གཞན་
གྱི་གྲུབ་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་པའི་པཎྜི་ཏའི་གོ་འཕང་མངོན་དུ་་་
མཛད་ཀྱང་དམ་པའི་ཆོས་འཚོལ་བ་ལ་ནམ་ཡང་ངོམས་པ་མེད་པས། སྐབས་
འདིར་ཡང་གྲྭ་སར་བཞུགས་ཏེ་སློབ་གཉེར་མཐར་ཕྱིན་པ་ཞིག་གནང་བཞེད་ཤིན་
ཏུ་ཆེ་ཡང་ཕྱག་མཛོད་གྲུབ་ཐོབ་ཚང་ནས་མདོ་སྨད་དུ་མ་ཕེབས་ན་དགོན་སྟོད་་་་་
སྨད་ལ་ཉམས་ཆག་འགྲོ་ཚུལ་སོགས་ཨུ་ཚུགས་མཐར་སྐྱེལ་གྱིས་ཞུས་ཤིང་། གལ་
སྲིད་སློབ་གཉེར་ལ་ཐུགས་འདུན་དེ་ཙམ་ཆེ་ན་ལྷ་མོའི་གདན་སར་མཚན་ཉིད་་་་་
གསར་དུ་ཚུགས་ཆོག་ཅེས་ཞུས་པ་ན་ཐུགས་ཤིན་ཏུ་དགྱེས་ཏེ་ཐུགས་ཐག་དེར་་་་་
བཅད་ནས། རྒྱལ་བ་གཉིས་པའི་རྒྱལ་ཚབ་ཁྲི་རིན་པོ་ཆེ་བྱང་ཆུབ་ཆོས་འཕེལ་
དང༌། ཁྲི་ཟུར་མཁས་གྲུབ་ངག་དབང་སྙན་གྲགས་རྣམ་གཉིས་སོགས་ལ་ལེགས་
འབུལ་དང་བཅས་མཚན་ཉིད་གསར་ཚུགས་ཀྱི་ཆེད་ཐུགས་བརྟགས་ཞུས་པར་་་་་
སྔར་གྱི་རྒྱུད་གྲྭ་མ་ཉམས་པའི་སྟེང་དུ་མཚན་ཉིད་གསར་འཛུགས་བགྱིས་ན་ཤིན་་་
ཏུ་ལེགས་ཞེས་མཐུན་པར་གསུངས། འབྲས་སྤུངས་ཆོས་སྐྱོང་ཆེན་པོར་གསེར་
434



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
སྐྱེམས་སྙན་ཤལ་སོགས་ཕུལ་ཏེ་ལུང་བསྟན་ཞུས་པར། མདོ་སྨད་དུ་མཚན་ཉིད་
གསར་དུ་ཚུགས་ན་ལེགས་པོ་འོངས། འདྲེས་ཀྱང་རྟག་ཏུ་གྲོགས་བྱེད་ཅེས་རྡོ་
རྗེའི་གཡར་དམ་ཞལ་གྱིས་བཞེས་ཤིང་བཙན་མདུང་དང་བཅས་གནང་། དེ་ནས་
གཙང་དུ་ཕེབས་ཏེ་གཟའ་སྐར་འཕྲོད་སྦྱོར་ཕུན་སུམ་ཚོགས་པའི་ཉིན་སྣང་བ་་་་་་
མཐའ་ཡས་མིའི་གཟུགས་སུ་རོལ་བ་གངས་རིའི་ལྗོངས་ཀྱི་ངུར་སྨྲིག་འཆང་བ་་་་་
ཐམས་ཅད་ཀྱི་གཙུག་གི་ནོར་བུ། པཎ་ཆེན་ཐམས་ཅད་མཁྱེན་པ་བློ་བཟང་
དཔལ་ལྡན་བསྟན་པའི་ཉི་མ་ཕྱོགས་ལས་རྣམ་རྒྱལ་དཔལ་བཟང་པོའི་ཞབས་ཀྱིས་
མཁན་པོ་མཛད་ནས་དད་པའི་དགེ་འདུན་གྲངས་ཚང་བའི་དབུས་སུ་བསྙེན་པར་
རྫོགས་པ་དགེ་སློང་གི་དངོས་པོ་ཡང་དག་པར་བཞེས་ཏེ་སྤོང་བདུན་འཁོར་དང་་་
བཅས་པའི་ཚུལ་ཁྲིམས་དྲི་མ་མེད་པའི་བདུད་རྩིའི་བཅུད་ཀྱིས་ཐུགས་ཀྱི་བུམ་་་་་
བཟང་ཡོངས་སུ་གཏམས་ཤིང་། སྡོམ་པ་བླངས་པ་ཙམ་དུ་མ་བཞག་པར་ལེགས་
པར་གསུངས་པའི་དམ་པའི་ཆོས་འདུལ་བའི་དགག་སྒྲུབ་གནང་གསུམ་གྱི་བཅས་་
མཚམས་ཕྲ་ཞིང་ཕྲ་བའང་སྤྱན་གྱི་འབྲས་བུ་ལྟར་སྲུང་བར་མཛད་པས་མཉམ་་་་་
མེད་ཐུབ་པའི་དབང་བོའི་གདུང་འཚོབ། ལྷ་དང་བཅས་པའི་སྐྱེ་དགུ་མཐའ་དག་
གི་ཡོན་གནས་དམ་པར་གྱུར་ཏོ། །སྨྲས་པ། བློ་བཟང་རྒྱལ་བའི་སོར་རྟོག་ཡེ་ཤེས་
དཔལ། །གསུམ་ལྡན་མི་ཡི་གཟུགས་སུ་རོལ་བ་ལ། །ཐུབ་མཆོག་བསྟན་པའི་ཉི་མ་
པཎ་ཆེན་ཞེས། །ཕྱོགས་ལས་རྣམ་རྒྱལ་གྲགས་པས་ས་གསུམ་ཁྱབ། །འདྲེན་མཆོག་
སྣང་མཐའ་སྨྲ་བའི་ཉི་མ་དེས། །རང་གི་སྲས་གཅིག་པད་དཀར་གཞོན་ནུ་གང་། །
ཚངས་སྤྱོད་ཚུལ་ཁྲིམས་འདབ་ཕྲེང་རྫོགས་པ་ཡི། །ཐུབ་བསྟན་ཡོངས་ཀྱི་བདག་
པོར་དབང་བསྐུར་མཛད། །གང་གི་ཐུགས་ནི་སྲིད་ལ་རྒྱབ་ཀྱིས་ཕྱོགས། །གསུང་
ནི་ཡང་དག་ལམ་བཟང་གསོང་བོར་སྨྲ། །སྐུ་མཆོག་དྲང་སྲོང་རྒྱལ་མཚན་གྱིས་
མཛེས་པའི། །ཉེ་བར་འཁོར་གྱི་བརྟུལ་ཞུགས་སླར་ཡང་བླངས། །དེ་ཚེ་ལྷར་
435



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བཅས་སྐྱེ་དགུའི་མགོ་བོ་ལ། །ཟླ་མེད་རིན་ཆེན་བྲོག་ཞུ་བཅིངས་པ་དང་། །ལྷན་
ཅིག་ཐུབ་པ་ཆེན་པོའི་བསྟན་པ་ཡང་། །ཕ་ནོར་བུ་ཡི་ལག་ཏུ་འབྱོར་བཞིན་གྱུར། །
ཚུལ་ཁྲིམས་ས་སྲུང་སྟེང་འགྱིང་ཞིང་། །བདེ་གསལ་ཏིང་འཛིན་སྤྱན་སྟོང་བཀྲ། །
གཉིས་མེད་ཡེ་ཤེས་རྩེ་བརྒྱ་གདེངས། །ཐར་འདོད་ལེགས་བྲིས་ཡོངས་ཀྱི་མགོན། །
ཞེས་དུས་གསུམ་རྒྱལ་བའི་སྙིང་རྗེའི་རང་གཟུགས་རྗེ་བཙུན་ཀུན་དགའ་ཆོས་་་་་་
འཕགས་ཐུབ་བསྟན་ཉི་མ་དཔལ་བཟང་པོའི་རྣམ་ཐར་སྐལ་བཟང་བློ་གསལ་་་་་་
མགུལ་རྒྱན་ལས་བསྙེན་པར་རྫོགས་པ་དགེ་སློང་གི་དངོས་པོ་བཞེས་པའི་རིམ་་་་་
པར་ཕྱེ་བ་སྟེ་གཉིས་པའོ། །
༣, གདན་ས་ཆེན་པོར་མཚན་ཉིད་ཀྱི་བཤད་གྲྭ་གསར་
འཛུགས་མཛད་པ་སོགས་བཤད་སྒྲུབ་ཟུང་འབྲེལ་
གྱིས་བསྟན་པ་ལ་བྱ་བ་མཛད་པའི་རིམ་པ།
རབ་དཀར་ཆུ་སྐྱེས་ཟླ་གཞོན་རྒྱས་པའི་སྟེང་། །ཞི་འཛུམ་ཉམས་ཀྱིས་སྒེག་
ལྡན་ཟུར་མིག་གིས། །སྲིད་གསུམ་བརྟན་པ་འཕྲོག་བྱེད་ཡིད་འོང་མ། །ཚངས་
པའི་བུ་མོ་མགྲིན་པའི་པད་མཚོར་རོལ། །དེ་ནས་པཎ་ཆེན་ཐམས་ཅད་མཁྱེན་པ་
ཆེན་པོར་བསྙེན་རྫོགས་ཀྱི་སྡོམ་པ་སྩལ་པའི་ལེགས་འབུལ་དུ་སྐུ་གསུང་ཐུགས་་་་་
རྟེན། གསེར་རྡོ་ཚད་གཅིག རྒྱ་དངུལ་རྟ་རྨིག་མ་ལྔ། རྟ་ཆེན་གོས་ཡུག་པགས་
རིགས་སོགས་རྣམ་གྲངས་མཐའ་ཡས་པའི་མཆོད་སྤྲིན་སྤྲོས་ཏེ། རྗེ་ཉིད་ནས་ཚིག་
སྦྱོར་ཕུན་སུམ་ཚོགས་པའི་བརྟན་བཞུགས་ཀྱི་བཤད་པ་ཕུལ་བར། སྐྱབས་མགོན་
པཎ་ཆེན་རིན་པོ་ཆེ་ནས་ཀྱང་ཐུགས་དགྱེས་པའི་ཞལ་བཞེས་དང་ཁྱད་པར་ཐུབ་་
དབང་གི་སྐུ་རྒྱ་གར་མ་ཞིག་གནང་ནས་འཇམ་མགོན་རྒྱལ་བ་གཉིས་པའི་བསྟན་་
436



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
པ་འཛིན་སྐྱོང་སྤེལ་གསུམ་རྒྱ་ཆེན་པོ་བྱེད་དགོས་ཚུལ་གྱི་བཀལ་སློབ་སྩལ་ཏེ་ཐུབ་་
བསྟན་ཡོངས་ཀྱི་བདག་པོར་མངའ་གསོལ། གཞན་ཡང་རྗེ་བླ་མའི་གསུང་འབུམ་
ཡོངས་རྫོགས་དང་། པཎ་ཆེན་རང་ཉིད་ཀྱིས་མཛད་པའི་སྒྲུབ་ཐབས་རིན་འབྱུང་
པོ་ཏི་གཉིས་སོགས་ཕྱག་དཔེ་འགའ་དང་། གཟེངས་བསྟོད་བཀའ་ཤོག་གདུགས་
རྟ་དར་ཏོག་བཅས་སོགས་གནང་ཆ་སྦམ་མཐོ་བ་སྩལ། །བཀྲས་ལྷུན་གྱི་ཚོགས་སུ་
མང་འགྱེད་དང་རྟེན་རྣམས་ལ་ཞིབ་མཇལ་མཛད། དཀྱིལ་ཁང་དཔོན་སློབ་ཀྱིས་
རང་གི་བཞུགས་གནས་སུ་གསོལ་ཇ་ཞུས་ཏེ་ཁྱེད་བོད་ལ་བཀའ་དྲིན་འགྲན་ཟླ་་་་
དང་བྲལ་བ་ནག་ཚོ་ཚུལ་ཁྲིམས་རྒྱལ་བའི་སྐུའི་སྐྱེ་བ་ཡིན་པས་ཆོས་འབྲེལ་ཞིག་་་་
དགོས་ཞུས་པར། དགའ་ལྡན་ལྷ་བརྒྱ་མའི་ལུང་སྩལ། འབྱུང་འགྱུར་གྱི་དོན་སྐོར་
འགའ་ཞིག་ཞུས་པར་མངོན་སུམ་གཟིགས་པ་ལུང་བསྟན་འཁྲུལ་མེད་གསུངས་
པས་མི་ཕྱེད་པའི་དད་པ་བརྙེས་ཏེ་རྗེས་སོར་བསྔགས་བརྗོད་ཡང་ཡང་མཛད།
ས་སྐྱར་ཕེབས་ཏེ་བདག་ཆེན་རིན་པོ་ཆེར་དངུལ་སོགས་ཀྱི་བསྙེན་བཀུར་དང་་་་་་
རྟེན་རྣམས་ལ་མཆོད་འབུལ་མཛད་ཅིང་ལམ་བར་དུ་དབེན་དགོན། རོང་བྱམས་
ཆེན། སྙེ་ཐང་བསམ་ཡས་སོགས་རྟེན་དང་གནས་ཁྱད་པར་ཅན་སོ་སོར་མཆོད་
འབུལ་དང་བསྟན་འགྲོའི་ཕན་བདེ་རྒྱས་པའི་ཐུགས་སྨོན་རྒྱ་ཆེར་མཛད། ཚ་རྡོར་
སྤྲུལ་པའི་སྐུའི་ཡོངས་འཛིན་སེར་སྨད་དགེ་བཤེས་ངག་དབང་ཆོས་འཛིན་ལས་་་་་
བདེ་མཆོག་དྲིལ་བུ་ལུགས་ཕྱི་ནང་གཉིས་ཀྱི་དབང་བདེ་གསང་འཇིགས་གསུམ་གྱི་
སྔགས་བཏུའི་རྗེས་གནང་། དྲིལ་བུ་པའི་ཆོ་གའི་ལུང་སོགས་གསན། མཚན་ཉིད་
གསར་ཚུགས་ཀྱི་ཆེད་ལུང་རིགས་སྨྲ་བའི་དབང་ཕྱུག་ཕྱོགས་གླང་གཉིས་པ་བློ་་་་་
གླིང་མཁན་ཟུར་བློ་བཟང་ཕུན་ཚོགས། རིགས་སྨྲའི་ཁྱུ་མཆོག་གཙང་བ་དགེ་
བཤེས་བློ་བཟང་བསྟན་འཛིན། མཁས་བཙུན་སེམས་དཔའ་ཆེན་པོ་ཐེ་བོ་དགེ་
བཤེས་བློ་བཟང་བརྩོན་འགྲུས་རྣམས་ཨ་མདོར་གདན་འདྲེན་པའི་གྲ་བསྒྲིགས་་་་་
437



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བྱས་ཏེ། ཇི་སྐད་དུ། ཤེར་ཕྱིན་གྱི་མདོ་སྡེ་རྣམས་སུ་ཡུལ་དཔྱད་པའི་ཡོན་ཏན་གྱི་
སྐབས་སླད་མའི་དུས་སླད་མའི་ཚེ་ན་ཤེར་ཕྱིན་བྱང་ཕྱོགས་ནས་བྱང་ཕྱོགས་སུ་་་ས་
དར་བར་ལུང་བསྟན་པ་དང་རྗེ་བླ་མ་ཉིད་ནས་ཀྱང་འགྲོ་བ་ཐམས་ཅད་ཀྱི་ཕན་་་
བདེའི་འབྱུང་གནས་གཅིག་པུ་རྒྱལ་བའི་གསུང་རབ་ཐམས་ཅད་ཀྱི་ནང་ནས་རབ་
དང་ཕུལ་དུ་གྱུར་པ་ཤེས་རབ་ཀྱི་ཕ་རོལ་ཏུ་ཕྱིན་པའི་དངོས་བསྟན་དང་སྦས་དོན་
གྱི་རིམ་པ་ཡན་ལག་དང་བཅས་པ་གཏན་ལ་འབེབས་པའི་བཀའ་པོད་ཆེན་པོ་་་་
ལྔའི་བཤད་སྒྲུབ་ཀྱི་བསྟན་པ་མཐའ་འཁོབ་དམུ་རྒོད་ཀྱི་ལྗོངས་སུ་སྤེལ་བའི་་་་་་
ཐུགས་བསྐྱེད་དམ་བཅའི་འབྲས་བུ་སྨིན་པའི་དུས་ལ་བབས་པས་གོང་གསལ་གྱི་ས་
དགེ་བའི་བཤེས་གཉེན་ཆེན་པོ་རྣམས་དང་ལྷན་ཅིག་དམ་པའི་ཆོས་ཀྱི་བགྲོ་གླེང་་་་
དང་འབེལ་གཏམ་གྱིས་དུས་འདའ་བཞིན་མདོ་སྨད་ཀྱི་ལྗོངས་སུ་ཆིབས་ཀྱི་ཁ་ལོ་་་
མངོན་པར་བསྐྱོད་དེ་རིམ་གྱིས་གདན་ས་ཆེན་མོ་ནས་བླ་མ་ལས་སྣེ་གྲྭ་ཚང་མི་སྡེ་པ་
སོགས་ཀྱིས་ཆིབས་བསུ་དང་མཆོད་རྫས་སྣ་ཚོགས་ཐོགས་པའི་སེར་སྦྲེང་གི་བསུ་་་
བ་དང་བཅས་བླ་བྲང་ཁམས་གསུམ་ཟིལ་གནོན་དུ་ཞབས་ཀྱི་པདྨོ་བཀོད། བརླང་
སྤྱོད་ཚེར་མས་ཡོངས་གཏམ་པའི། །མདོ་སྨད་མཐའ་འཁོབ་ཡུལ་ལྗོངས་སུ། །སྙིང་
སྟོབས་གོམ་པ་འགོད་པ་ལ། །མ་ཞུམ་ཁྱོད་ནི་བསྔགས་པའི་འོས། །སྐལ་བཟང་
ལེགས་བྱས་ཀུན་གསལ་དབྱིངས། །འདྲེན་མཆོག་ཉི་མས་བཟུང་བ་ན། །བརྟན་
གཡོ་ཀུན་གྱིས་ཅིག་ཅར་དུ། །དགེ་ལེགས་སྣང་བའི་གོས་དཀར་གྱོན། །ཉིན་ཁ་
ཤས་ལ་དཀར་དམར་གྱི་གསོལ་སྟོན་རྒྱས་པར་མཛད་ཅིང་མཛོད་དགེ་རོང་འབྲོག་
ཚ་ཁོ། ཀླུ་ཤོད་སོགས་ནས་བླ་དཔོན་མི་ཆེན་སྦྱིན་བདག་དད་ལྡན་འཚམས་ཞུར་
འོང་བ་རྣམས་ལ་གོ་བབས་དང་བསྟུན་པའི་བདག་རྐྱེན་དང་བཅས་དགྱེས་ཤིང་་་་
བག་ཕེབས་པའི་གསུང་གིས་ཡིད་ཚིམ་པར་མཛད། དེ་ནས་དུས་རིང་མོ་ནས་
ཐུགས་ལ་ཆེས་ཆེར་བརྣག་པའི་དོན་བཞིན་དབང་ཕྱུག་ཅེས་པ་མེ་མོ་གླང་གི( སྤྱི་
438



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
ལོ ༡༨ ༡༧) ལོ་མཚན་ཉིད་གྲྭ་ཚང་གསར་འཛུགས་ཀྱི་མགོ་བརྩམས་ཏེ་ལས་སྣེ་་་་
མང་དང་བཅས་བཀའ་བགྲོས་ཐོག་འཛིན་གྲྭའི་མཚན་ཐོ་བྲི་སྐབས་བཅུ་ཕྲག་རིག་
པའི་གནས་ལ་སྨྲ་བའི་དབང་ཕྱུག་ཐོབ་པ་ཧོར་སྤྲུལ་པའི་སྐུ་བསམ་གཏན་དོན་་་་་་
གྲུབ་པ་ནས་མཚན་ཐོའི་ཐོག་མར། ཨོཾ་སྭཱ་སྟི། ཆོས་དབྱིངས་ནམ་མཁར་མཁྱེན་
བརྩེའི་ཆུ་འཛིན་འཁྲིགས། །ལུང་རྟོགས་ཆོས་ཀྱི་གྲུ་ཆར་གཡོ་བ་ཡིས། །རིག་གྲོལ་
བརྒྱད་ལྡན་མྱུ་གུ་ཡོངས་སྨིན་པའི། །མཆོག་གསུམ་དབྱར་སྐྱེས་ཤིས་པས་སྐྱོང་
གྱུར་ཅིག །ཅེས་པའི་ཤིས་བརྗོད་ཀྱི་སྙན་ཚིག་གིས་མདུན་བསུས་ཏེ་བླ་མ་དབུ་
མཛད་ཟུར་བ་བཀྲ་ཤིས་འབྱུང་གནས་དང་པོར་བཀོད་ནས་གྲྭ་པ་ཉིས་བརྒྱ་ལྷག་་་
ཙམ་གྱི་མཚན་ཐོ་བྲིས་ཤིང་རྒྱན་འཇུག་མཚན་བརྗོད་ཆོས་སྤྱོད་སོགས་ཀྱི་རྒྱུག་་་་
བཞག །སྟོན་ཐོག་ཐེ་བོའི་ཚོང་རུར་ཕེབས་ཏེ་སེར་སྐྱའི་ཁྲོམ་ཆེན་པོར་བོད་
གངས་ཅན་གྱི་ལྷ་སྐལ་ཐུགས་རྗེ་ཆེན་པོ་དཔལ་མོའི་ལུགས་ཀྱི་དབང་གནང་་་་་་་
སྐབས་ཆུ་དབང་གི་ཚེ་ཆར་ཟིམ་བུ་བབས་ནས་འཇའ་མང་བོ་ཤར་བའི་སྣེ་གཅིག་་
རྗེ་ཉིད་བཞུགས་པའི་རས་གུར་སྟེང་དང༌། སྣེ་གཅིག་གྲུབ་དབང་གོང་མ་བུདྡྷ་རྡོ་
རྗེས་བཞེངས་པའི་སྤྱན་རས་གཟིགས་ཀྱི་ལྷ་ཁང་སྟེང་དུ་ཟུག་པ་དེར་འཚོགས་་་་་
ཀུན་གྱིས་མཐོང་། ཐམས་ཅད་ཀྱིས་ཡིག་དྲུག་གི་དབྱངས་ཀྱིས་གསོལ་བ་འདེབས་
པ་སོགས་དགེ་སྦྱོར་ལ་བརྩོན་པས་འབྲེལ་ཚད་དོན་ལྡན་དུ་གྱུར། ཕྱིར་ཕེབས་ཏེ་
ཟླ་བ་བཅུ་གཉིས་པའི་ནང་མཚན་ཉིད་གསར་ཚུགས་ཀྱི་རིམ་གྲོ་ལ་ལྕགས་མཁར་་་
ཚུགས་དགོས་པའི་གསུང་བཀོད་གནང་སྟེ། རྡོ་རྗེ་སློབ་དཔོན་རྨོག་རིའི་ཁྲི་བ་
སྔགས་རམས་པ་འཇམ་དབྱངས་དང་རྒྱུད་གྲུའི་བསྙེན་སོང་བཅོ་ལྔ་ཙམ་ལ་ཆོས་་་་
རྒྱལ་གྱི་རྗེས་གནང་སྩལ། ཐིག་དབྱངས་བཅའ་བཟོ་སོགས་རྡོ་རྗེ་འཛིན་པ་དེ་
ཉིད་ནས་ཞིབ་ཁྲིད་མཛད་དེ། ལས་རུང་སྔོན་དུ་འགྲོ་བས་ལྕགས་མཁར་ཚད་
ལྡན་བསྒྲུབ་ཅིང་ཟོར་འཕེན་ཚེ་གཏོར་མ་བརྡབ་ཕྱོགས་སུ་མེ་ལྕེ་ཤིན་ཏུ་མཆེད་དེ་་
439



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དུམ་བུར་ཆད་པས་རྒྱང་རིང་པོར་ས་ཚིག་པ་སོགས་མེ་བཀྲ་ལེགས་ཤིང་འཇིགས་་་་
རྔམས་དང་ཟིལ་ཆེ་བ་བྱུང་ཞིང་དེ་ནས་བཟུང་ལོ་རེ་བཞིན་འཆད་ཉན་རིམ་གྲོར་་
མ་ཆགས་པ་བྱེད་རྒྱུའི་སྤྱི་རྫས་ཀྱང་སྦྱོར་འཇགས་མཛད། དགུང་ལོ་ཉེར་གསུམ་
པ་འབྲུ་མང་ཞེས་པ་ས་སྟག་ལོ( སྤྱི་ལོ༡༨ ༡༨）ནག་ཟླའི་ཡར་ཚེས་ལ་བློ་གླིང་་་་་་
མཁན་ཟུར་བློ་བཟང་ཕུན་ཚོགས་རིན་པོ་ཆེ་ཚོགས་ཆེན་ཁྲིར་བསྐོ་བཞག་མཛད་་་
ཅིང་དེ་བསྟུན་ཞལ་ངོ་བྱང་འདྲེན་ཞལ་ཏ་པ་སོགས་ཀྱང་བསྐོས། ཚེས་བཅུ་
གསུམ་ལ་དངུལ་གདུང་ཆེན་མོ་སྲིད་ཞིའི་མཛེས་རྒྱན་གྱི་དྲུང་མཆོད་པའི་དངོས་་་་
པོ་ཕུན་སུམ་ཚོགས་པ་བཤམས་ཏེ་ཚོགས་དབུར་སྐྱབས་མགོན་ཉིད་དང་དགེ་་་་༌་
བཤེས་རྣམ་པ་གྲྭ་ཚང་ཐམས་ཅད་ཚོགས་ནས་ཡིད་འཕྲོག་འཇའ་ཚོན་མ། རྟེན་
ཅིང་འབྲེལ་འབྱུང་མ། རྒྱན་འཇུག་བསྐུལ་འཚམས་རེ་ལྷ་མོ་དང་གནས་ཆུང་གི་
གཏོར་བསྔོས་གཏོང་བར་མཛད། ཁྱམས་རར་དམ་བཅའ་ཆེན་མོ་བཙུགས་ནས་
དགེ་བཤེས་བརྩོན་འགྲུས་ཚང་དམ་བཅར་བཞུགས། གཙང་བ་དགེ་བཤེས་ནས་
བཀའ་པོད་ལྔའི་ས་བཅད་འགོད་པ་སྔོན་དུ་འགྲོ་བས་ཆོས་འཁོར་དང་འདུལ་བ་་་
ནས་རིགས་ལུང་གནང་། དེ་ནས་ཆོས་གྲྭ་པ་ཁ་ཤས་ཀྱི་རིགས་ལུང་སོང་ནས་དགེ་
བཤེས་བརྩོན་འགྲུས་པས་དབུ་བསྐུལ་བས་ཆོས་རྒྱལ་མ་དང་བདག་གཞན་མའི་་་་
གདངས་དང་བཅས་ཐལ་སྐད་བཏང་ནས་གྲོལ། སླར་འཚོགས་ཏེ་བསྟན་འབར་
མ་གསུངས་ནས་བསྟན་པ་ཡུན་རིང་དུ་གནས་པའི་ཐུགས་སྨོན་ཤུགས་དྲག་མཛད། །
དེ་ནས་རིམ་གྱིས་མཁས་མང་བློ་གསལ་གླིང་གི་འགྲིག་ལམ་བཞིན་གྲྭ་ཚང་ནས་་་་་
ཡར་འཚོགས་དང༌། སྐུ་རིམ་དམ་བཅའ་རྩོད་པ་སོགས་ལེགས་པར་བྱེད་པའི་
བཀོད་ཁྱབ་མཛད། ཚེས་བཅོ་ལྔའི་ཉིན་མཁན་རིན་པོ་ཆེ་ཚོགས་ཆེན་ཁྲིར་མངའ་
གསོལ་ཏེ་བླ་བྲང་ཆེན་མོ་ནས་གཙོས་ནང་ཁག་སོ་སོ་ནས་ཁྲི་འབུལ་གྱ་ནོམ་པ་་་་
ཕུལ། ས་གསུམ་གྱི་སྒྲོན་མེ་གཅིག་པུ་བྱང་ཆུབ་ལམ་རིམ་ཆེན་མོའི་དབུ་ནས་
440



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
གསུང་བཤད་དང་ཆོས་འཁོར་གྱི་བརྩི་བཞག་གནང་། གཙང་བ་དགེ་བཤེས་སྐྱོར་
དཔོན་བྱས་ཏེ་ཤེས་རབ་ཀྱི་ཕ་རོལ་ཏུ་ཕྱིན་པའི་ཉན་བསམ་གྱི་དབུ་གཙུགས་ཤིང་་
ཐམས་ཅད་བསྡུས་གྲྭའི་རྩོད་པ་ལ་ཞུགས། ཆོས་ཐོག་ལ་བརྩི་བཞག་གཉིས་རེ་
གནང་ཞིང་མཁན་རིན་པོ་ཆེ་དང་དགེ་བཤེས་རྣམ་གཉིས་སོགས་དཔེ་ཁྲིད་དོགས་
གཅོད་སོགས་དོན་དུ་གང་འགྱུར་མཛད་པས་རིང་པོར་མ་ཐོགས་པར་རྟོག་གེའི་་་
རིགས་ལམ་དྲི་མ་མེད་པའི་གསང་ཚིག་ཐམས་ཅད་ཀྱི་ཐུགས་སུ་ཆུད་དེ། སུན་
འབྱིན་པའི་ཐལ་ངག་དང་སྒྲུབ་བྱེད་ཀྱི་རྟགས་ཡང་དག་གི་སྒོ་ནས་གསུང་རབ་ཀྱི་་
དགོངས་པ་གཏན་ལ་ཕབས་ནས། ཀུན་ཏུ་རྨོངས་པའི་འཁྲུལ་འཁོར་མིང་གི་ལྷག་
མར་བྱེད་པ་ལ་རིངས་པ་བཞིན་དུ་གྱུར་ཏོ། །ཚུལ་དེ་ལ་བརྟེན་ནས་དེང་གི་དུས་
སུ་གདན་ས་འདིར་བཀའ་པོད་ལྔའི་གཞུང་གི་དོན་ལ་ཐོས་བསམ་སྒོམ་གསུམ་་་་་
བགྱིད་པ་ལྟ་ཅི་སྨོས་ཏེ། གཞུང་དེ་རྣམས་ཀྱི་བཤད་བྱ་རྩ་བའི་མདོ་དང་དགོངས་
འགྲེལ་གྱི་བསྟན་བཅོས་སོ་སོའི་མཚན་ནས་སྨོས་པའི་སྐལ་བ་ཐོབ་པ་ཚུན་ཆད་་་་་
སྐྱབས་མགོན་ཕྱག་ན་པདྨོ་འདི་ཉིད་ཀྱི་ཐུགས་རྗེ་དང་བཀའ་དྲིན་ཁོ་ན་ཡིན་པར་་
བློ་དང་ལྡན་པ་རྣམས་ཀྱིས་ཤེས་པར་བྱས་ལ་རྗེ་བླ་མའི་ལེགས་བཤད་བླ་ན་མེད་་་་
པ་རྣམས་ལ་ཐོས་བསམ་སྒོམ་གསུམ་ཅི་ནུས་དང་། བག་ཆགས་ཅི་ཐེབས་ཀྱི་སྒོ་
ནས་བཀའ་བཞིན་བསྒྲུབ་པའི་མཆོད་པ་ལྷུར་བྱ་བར་རིགས་སོ། །
རླབས་ཆེན་ཐུགས་བསྐྱེད་ཉི་མ་འབར་བའི་འོད། །འདུས་སྡེའི་སྐྱེད་ཚལ་
ཡངས་པོར་འཁྱིལ་བ་ལས། །ཀློག་པ་ཐོས་བསམ་པུཎྜ་རི་ཀའི་ཕྲེང་། །ཐར་འདོད་
བུང་བའི་ཉེར་འཚོ་ཆེས་ཆེར་བཞད། །རྣམ་དག་ཆོས་འདུལ་བཤད་སྒྲུབ་རྩ་བ་
བརྟན། །དབུ་ཚད་མངོན་པའི་ཡལ་འདབ་གཡུར་དུ་ཟ། །སྦས་དོན་མངོན་རྟོགས་
འབྲས་བཟང་ཁུར་དུད་པའི། །ཐུབ་བསྟན་ཡོངས་འདུའི་ཁོ་ལག་རྫོགས་པར་
བསྒྲུབས། །དེ་ཡི་ཚེ་ན་ཐར་འདོད་བུང་བའི་ཚོགས། །རྟོག་གེའི་རིགས་ཚུལ་སྦྲང་
441



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྩིའི་བཅུད་འཐུང་བས། །གཞུང་བརྒྱའི་དཀའ་གནད་པདྨོའི་ཚལ་ཡངས་པོར། །
ལུང་རིགས་མགྲིན་གླུ་དར་དིར་སྒྲོགས་ལ་བྲེལ། །ཚུལ་དེས་དོན་ལ་དཔྱོད་པའི་བློ་
ལྡན་དག །རབ་དགའི་དབྱངས་ཀྱིས་ས་ལ་སྐལ་བཟང་བྱིན། །ངག་འདོན་ཉི་ཚེས་
ཚིམ་པ་ལྷུར་ལེན་པའི། །བློ་ཆུང་རྒན་པོའི་ཚོགས་རྣམས་སྐྱིད་ལུག་གྱུར། །ལོ་དེར་
མཁན་རིན་པོ་ཆེ་ནས་རིགས་གྲྭའི་གཏོང་སྒོ་གནང་ཞིང་ཚོགས་གླེང་གི་བཤད་པ་་་
དང་འབེལ་གཏམ་སོགས་གྲ་འགྲིག་པ་བྱུང་། ཆོས་སྤྱོད་སོགས་ཀྱི་གདངས་
དབྱངས་རྣམས་ཀྱང་གྲྭ་སའི་ཕྱག་བཞེས་བཞིན་ཞིབ་པར་བསླབ་པས་བྱང་བར་་་་་
གྱུར། །མཁན་རིན་པོ་ཆེ་ཕ་ཡུལ་དུ་མ་ཕེབས་པར་ཡུན་རིང་སོང་བས་ཁྲི་ལས་
དགོངས་ཁྲོལ་ནན་ཞུས་མཛད་པར་བརྟེན། །གཙང་བ་དགེ་བཤེས་ཚོགས་ཆེན་
ཁྲིར་མངའ་གསོལ་ཏེ་ལོ་བཞིའི་བར་ཆོས་སྲིད་ཟུང་འབྲེལ་གྱི་སྒོ་ནས་བསྐྱངས་་་་་་
པས་འཆད་ཉན་རྩོད་གྲྭ་སོགས་ཉིན་སྐྱེད་ཞག་སྐྱེད་ལྟ་བུ་བྱུང་། ལར་མཚན་ཉིད་
གསར་ཚུགས་ཀྱི་སྐབས་དེར་སྐྱབས་མགོན་མཆོག་གི་ཐུགས་བསྐྱེད་དང་དུས་་་་་་་
བབས་ཀྱི་དབང་གིས་བདག་ཅག་གི་དཔལ་ལྡན་བླ་མ་དམ་པ་ཁྱབ་བདག་རྡོ་རྗེ་་་་
འཆང་དང་དབྱེར་མ་མཆིས་པ་རྗེ་བཙུན་དཀོན་མཆོག་སྨོན་ལམ་དཔལ་བཟང་་་་་
པོའི་ཞལ་སྔ་ནས་དང་། རིགས་པའི་དབང་ཕྱུག་བཤེས་གཉེན་ཆེན་པོ་ཁྲི་ཟུར་
དཀོན་མཆོག་བསྟན་པ་དཔལ་བཟང་པོ་སོགས་དེ་དུས་ཀྱི་བཀའ་རམས་འཛིན་གྲྭ་
དེར་གང་བཞུགས་ཐམས་ཅད་ཆོས་ཀྱི་གདན་ཁྲི་འཛིན་ནུས་པའི་བླ་མ་དགེ་་་་་་
བཤེས་ཆེན་པོ་ཤ་སྟག་བྱུང་བར་སྣང་། ཟླ་བ་ལྔ་བའི་ནང་རྒྱུད་གྲྭའི་འདུ་ཁང་
གསར་བཞེངས་ཀྱི་ས་ལ་གཟིགས་པར་བླ་མ་གྲུབ་ཐོབ་ཚང་ཕེབས་ནས་ང་ཆུང་་་་་
ངུའི་དུས་སྐུ་ཞབས་གོང་མ་བསྟན་པའི་རྒྱལ་མཚན་འདིར་ཕེབས་ཏེ་བསང་ཞིག་་་་
བཏང་ནས་འདི་ན་འདུ་ཁང་ཞིག་གི་ས་ཡོད་པས་ཁྱེད་ཀྱི་སེམས་ལ་ཟུངས་་་་་་་
གསུངས་པས་ས་འདི་ཡིན་ཞེས་ངོས་འཛིན་མཛད་ནས་སྦྱིན་སྲེག་སོགས་ས་འདུལ་
442



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
སྔོན་དུ་འགྲོ་བས་འདུ་ཁང་རིམ་གྱིས་བཞེངས་ཏེ་ལེགས་པར་གྲུབ། མཚན་ཉིད་
གྲྭ་ཚང་གི་ཆོས་གྲྭ་བཙུགས་ཤིང་ཆོས་ཁང་དང་བཅས་པ་ཡང་གསར་དུ་བསྒྲུབས།
ཧོར་སྤྲུལ་པའི་སྐུ་ཡོངས་འཛིན་དུ་བཞུགས་ནས་སུམ་ཅུ་པ་དང་རྟགས་ཀྱི་འཇུག་་་
པ་སོགས་རིག་གནས་འགའ་ཞིག་ལ་གསན་སྦྱོང་མཛད། རྒྱུད་ཀྱི་འདོན་ཕྱག་ལེན་
ཅུང་ཟད་ཉམས་ཆགས་སུ་སོང་བ་རྣམས་རྨོག་རི་ཁྲི་བ་སྔགས་རམས་པ་འཇམ་་་་
དབྱངས་ནས་སླར་གསོས་ཏེ་དཔལ་ལྡན་སྟོད་རྒྱུད་ཀྱི་ཕྱག་སྲོལ་རྣམ་པར་དག་པ་་་
བསླབ་ཅིང་དེ་མཐུན་བཅའ་ཡིག་ཀྱང་གསར་དུ་བཞག །མྱོས་ལྡན་ཞེས་པ་ས་
ཡོས( སྤྱི་ལོ༡༨ ༡༩） སྨོན་ལམ་གྱི་གསུང་ཆོས་ལ་ཡོན་ཏན་གཞིར་གྱུར་མའི་སྟེང་་་
ནས་ལམ་ཡོངས་རྫོགས་ཀྱི་གནད་འདྲིལ་བའི་གསུང་བཤད་ཉིན་གཉིས་ལ་སྩལ།
དཔྱིད་མ་དགོན་དུ་ཕེབས་པར་བརྟེན་མཆོག་རྩེའི་རྒྱལ་མོས་སྤྱན་དྲངས་ཏེ་་་་་་་
འཇིགས་བྱེད་བཅུ་གསུམ་མའི་དབང་དང་ཚེ་དབང་རྟ་མགྲིན་གྱི་རྗེས་གནང་་་་་་་་
སོགས་སྩལ་ཞིང་། རྒྱལ་པོ་ནས་གུས་འདུད་ཆེན་པོས་དངོས་འབུལ་རྒྱ་ཆེན་
བསྟབས་ཤིང་། ཆོས་སྲིད་ཀྱི་ལས་དོན་ཆེ་ཕྲའི་ཞབས་ཕྱི་བསྒྲུབ་པར་ཁས་བླངས།
རྫོང་འགག་རྒྱལ་མོས་གདན་དྲངས་ཏེ་རྒྱལ་ཁབ་ཏུ་ཕེབས་ཚེ་དབང་བསྔོ་སྨོན་་་་་
སོགས་འདོད་ཆོས་ཀྱིས་ཚིམ་པར་བྱས་ཏེ་མཁན་རིན་པོ་ཆེ་དང་རྣམ་གཉིས་་་་་་་
གདན་ས་ཆེན་པོར་ཕྱིར་ཕེབས། རྣམ་གནོན་ཞེས་པ་ལྕགས་འབྲུག( སྤྱི་
ལོ༡༨༢༠)ལོ་བོ་ཤོ་དགོན་གྱི་ཁྲི་བ་རྒྱལ་རོང་བ་རྒྱ་ནག་ནས་ཕྱིར་སླེབས་པར་་་་་
གསེར་ཟངས་ཀྱི་ཆོས་འཁོར་རི་དྭགས་ཕོ་མོ་སོགས་འབྱོར་ཞིང་འདུ་ཁང་དུ་གོས་་་
ཆེན་གྱི་ཀ་འཕན་གཉིས་སྤྱི་འཇོག་དང་རྗེ་ཉིད་ལ་རིན་པོ་ཆེའི་ཕྲེང་བ་དངུལ་བུམ་
གཉིས་གོས་ཆེན་སོགས་དངོས་འབུལ་ཕུལ། མཁན་རིན་པོ་ཆེ་ནས་གྲྭ་ཚང་ཡོངས་
རྫོགས་ལ་བྱང་ཆུབ་བདེ་ལམ་གྱི་ཁྲིད་རྒྱས་པ་དང་། འཇམ་དབྱངས་བདེ་བའི་རྡོ་
རྗེས་མཛད་པའི་དགའ་ལྡན་ལྷ་བརྒྱ་མའི་ཁྲིད་སོགས་ཀྱི་ལུང་སྩལ་ཞིང་། ཐམས་
443



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཅད་ཀྱིས་དཔེ་ཆ་འཛིན་སྐྱོར་རྩོད་གྲྭ་ཐོས་བསམ་སོགས་ལ་བརྩོན་དགོས་པའི་་་་༌་
བསླབ་བྱ་དང་བློ་གསལ་བ་རྣམས་ལ་དཔེ་ཁྲིད་གནང་བ་སོགས་སློབ་གཉེར་གྱི་་་་་
རྟིང་བསྐུལ་རྒྱ་ཆེར་མཛད། ཟླ་བ་བཞི་པའི་ནང་ཡབ་སྲས་གཉིས་མ་དགོན་དུ་
ཕེབས་པའི་ལམ་བར་དུ་ཨ་མཆོག་སྟོད་སྨད་ཀྱི་སྦྱིན་བདག་སོ་སོར་ལྷག་ལྷ་མང་་་་་
པོའི་རྗེས་གནང་དང་། སྦྱངས་ཆོག་སྦྱིན་སྲེག་སོགས་འདོད་མོས་ལྟར་མཛད་ཅིང་
འབྲེལ་ཚད་ཀྱི་རྒྱུད་ལ་ཐར་བའི་ས་བོན་བསྐྲུན་པར་མཛད། དེ་སྐབས་དངོས་
འབུལ་གང་བྱུང་རྣམས་མ་དགོན་དུ་སྤྱི་རྫས་ལ་བཞག་སྟེ་བསླབ་པ་ཡོངས་སུ་སྦྱོང་་
བའི་ཐབས་བླ་ན་མེད་པ་གཞི་གསུམ་གྱི་ཕྱག་ལེན་སྡེ་འདི་ཇི་སྲིད་གནས་པ་དེ་་་་
སྲིད་དུ་གནས་དགོས་པའི་བཀོད་ཁྱབ་མཛད་པ་སོགས་འགྲིག་ཁྲིམས་ལེགས་པར་་
བསྡམས་ཏེ་རྒྱབ་བརྟེན་བཅའ་ཡིག་ཀྱང་མཁན་རིན་པོ་ཆེར་གསར་བསྒྲགས་་་་་་་
གནང་བཅུག །བཀའ་གདམས་བསྟན་པའི་སྒྲོན་མེ་དགེ་བའི་བཤེས་གཉེན་ཆེན་
པོ་ཡེ་ཤེས་བྱམས་པ་ལས་བྱང་ཆུབ་ལམ་གྱི་རིམ་པ་ཆུང་ངུའི་མཛུབ་ཁྲིད་ཞིབ་པར་
གསན་ཅིང་། དམིགས་ཁྲིད་ཉིན་རེར་གང་གསན་པ་དེ་ཐུན་རེ་བསྐྱངས་ནས་ཕྱི་
ཉིན་རྒྱུག་སྤྲོད་མཛད་པ་སོགས། རྒྱལ་བ་ཀུན་གྱི་བགྲོད་པའི་ལམ་གཅིག་འདི་
ཉིད་ཐོས་བསམ་སྒོམ་གསུམ་གཅིག་དུས་སུ་གཅིག་བདོ་བའི་བཀའ་གདམས་གོང་་
མའི་རྣམ་ཐར་ཇི་ལྟ་བ་བཞིན་ཐུགས་ཉམས་སུ་བསྟར་བས་དཔལ་ཨ་ཏི་ཤ་དང་་་་
འཇམ་མགོན་ཆོས་ཀྱི་རྒྱལ་པོའི་ཐུགས་བཅུད་བྱང་ཆུབ་ལམ་གྱི་རིམ་པའི་རྟོགས་་་་
པ་ཁྱད་པར་ཅན་གསར་དུ་ཐུགས་རྒྱུད་ལ་འཁྲུངས་པའི་ཚུལ་བསྟན་པ་ནི། དེང་
སང་གི་དུས་སུ་གཞན་དོན་ལ་སྙད་བཏགས་པའི་རྙེད་བཀུར་དང་འཁོར་གཡོག་་་་
གི་འདུ་འགོད་ལ་རྣམ་ཐར་དུ་རློམ་པ་དང་མི་འདྲ་བར་མཁས་པ་མགུ་བ་སྐྱེད་་་་
པའི་རྣམ་པར་ཐར་བའོ། །དགུན་ཐོག་ངེས་པ་དོན་གྱི་ཐེག་པ་མཆོག་གི་དགེ་བའི་
བཤེས་གཉེན་ཁྱབ་བདག་རྡོ་རྗེ་སེམས་དཔའི་ངོ་བོ་རྗེ་དཀོན་མཆོག་སྨོན་ལམ་་་་་
444



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
དཔལ་བཟང་པོའི་ཞལ་སྔ་ནས་ཀྱིས་མཚན་ཉིད་དང་ལྡན་པའི་སྒྲུབ་གྲོགས་མཛད་
དེ་ཡབ་སྲས་ལྷན་རྒྱུས་ཀྱིས་རི་བོ་དགེ་ལྡན་པ་ཡོངས་ཀྱི་ཐུགས་དམ་གྱི་ལྷའི་གཙོ་་་་
བོ་བྱིན་རླབས་ཀྱི་གཏེར་ཆེན་པོ་གཤིན་རྗེའི་གཤེད་མ་ཧེའི་གདོང་བ་ཅན་ལྷ་བཅུ་་
གསུམ་གྱི་ལས་རུང་གི་བསྙེན་པ་ཚད་དང་ལྡན་པ་ཟླ་བ་གཉིས་ཀྱི་རིང་མཛད་དེ་་་་
མཇུག་ཏུ་དཔའ་བོའི་སྟོན་མོ་ཁ་སྐོང་སྦྱིན་སྲེག་དང་བཅས་པ་ལོ་གསར་ལ་གྲུབ་་་་
པར་བྱས། ཐུན་མཚམས་རྣམས་སུ་ཕྱག་ན་པདྨོ་རྒྱལ་དབང་བདུན་པས་མཛད་
པའི་བསྐྱེད་རིམ་ཀྱི་རྣམ་བཤད་སོགས་ལ་གཟིགས་རྟོགས་མཛད་དེ་རྒྱུད་དང་གྲུབ་
ཆེན་གྱི་དགོངས་པ་དང་མཐུན་པའི་བདེ་སྟོང་གི་ཏིང་ངེ་འཛིན་ཟབ་མོའི་རྣལ་་་་་
འབྱོར་ཐུན་དང་ཐུན་མཚམས་རེས་མེད་དུ་བསྐྱངས་པས་ཐ་མལ་གྱི་སྣང་བ་ཟིལ་་་
གྱིས་གནོན་ཞིང་། ཕྱི་ནང་གི་བར་དུ་གཅོད་པ་མཐའ་དག་གནམ་ལྕགས་བབས་
པའི་འདམ་བུའི་ཚལ་བཞིན་གྱུར་ཅིང་། ལྷ་དང་པཎ་གྲུབ་ནམ་མཁའི་སྐར་
ཚོགས་ལྟ་བུའི་གཟིགས་སྣང་དང་གྲུབ་པའི་རྟགས་མཚན་རྨད་དུ་བྱུང་བ་དག་་་་་
མངོན་དུ་གྱུར་པར་གོར་མ་ཆག་མོད་དེ། ཡབ་སྲས་གཉིས་ཀ་ཡོན་ཏན་བུམ་ནང་
གི་མར་མེ་ལྟར་སྦ་བའི་བརྟུལ་ཞུགས་ཁོ་ན་ལྷུར་བཞེས་པས་བདག་ལྟ་བུའི་མཐོང་་
ཐོས་ཀྱི་ཡུལ་དུ་མ་གྱུར་པས་བྲི་བར་མ་ནུས་སོ། །དེ་དག་ལ་འདི་སྐད་ཅེས་བྱ་སྟེ།
ཕུལ་བྱུང་ཞབས་དང་བློ་བཟང་གྲགས་འབར་རྗེའི། །ཐུགས་བཅུད་འཁྲུལ་བྲལ་
ལམ་བཟང་གངྒཱ་མ། །ཐོས་བརྩོན་སྙིམ་པས་ལྷག་མེད་གསོལ་བ་ན། །ཛ་ཧུ་གཉིས་
པ་བྱུང་ཞེས་རྣམ་སད་གླེང་། །སྲིད་འབྱོར་སྲིན་མོའི་འཛུམ་ལ་སྤྱན་ཟུར་ཙམ། །
གཡོ་མིན་ངེས་འབྱུང་གཉིས་སུ་འཐུང་བའི་སྟེང་། །ཐེག་མཆོག་ལྷག་བསམ་རྒྱ་
ཆེན་འདྲེན་བྱེད་སྟོང་། །གཡོ་བའི་སྔོན་མེད་ལེགས་བྲིས་དབང་ཕྱུག་ཁྱོད། །མི་
འགྱུར་ལྷན་སྐྱེས་འོད་གསལ་མཆོག་གི་ཁམས། །ཁམས་གསུམ་ཅིག་ཅར་ཟ་བའི་
དྲག་ཤུལ་སྐུར། །དབང་པོའི་གཞུ་བཞིན་ཡོངས་ཤར་རྟེན་བརྟེན་པའི། །རྣལ་
445



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འབྱོར་དག་པའི་གཟིགས་མོར་རྩེ་གཅིག་རོལ། །སྤྲོས་བྲལ་དབྱིངས་དང་མི་གཉིས་
པའི། །ཡེ་ཤེས་རྩེ་བརྒྱ་གདེངས་ཙམ་གྱིས། །ཐ་མལ་ཀུན་རྟོག་སྦྱིན་སྐྱེས་མའི། །
དྲེགས་པའི་མངལ་ཁུར་ས་ལ་ལྷུང་། །བག་ཡོད་བརྟུལ་ཞུགས་ལ་གནས་པས། །
ཐུན་མོང་ལམ་ནས་བགྲོད་འདི་ཅི། །མཉམ་རྗེས་དབྱེར་མེད་རྒྱལ་སྲིད་ལ། །རིང་
ནས་མངའ་དབང་བསྒྱུར་མིན་ནམ། །བཅད་རྒྱ་གྲོལ་ནས་ས་བར་དགེ་བཤེས་
སོགས་ལ་དྲག་པོ་སུམ་སྒྲིལ་གྱི་རྗེས་གནང་སྩལ་ཞིང་། གསུང་འཕྲོས་མང་དུ་
གནང་། ལྷ་རམས་པ་ཡེ་ཤེས་བསྟན་པའི་རྒྱལ་མཚན་དང་ཆོས་རྒྱ་མཚོ་རྣམ་
གཉིས་ཀྱི་མ་ནད་ཀྱིས་ཐེབས་པར་སྤྱན་དྲངས་ཏེ་ཀུན་རིག་གི་དབང་དང་སྦྱངས་་་
ཆོག་གནང་ཞིང་དགེ་བསྙེན་གྱི་སྡོམ་པ་དང་བར་མ་རབ་བྱུང་གི་ཚུལ་ཁྲིམས་སྩལ།
དགེ་བཤེས་ཆོས་རྒྱ་མཚོ་སྐུ་མདུན་དུ་བཞུགས་དགོས་པའི་བཀའ་ཕེབས་ཏེ་མཁན་
རིན་པོ་ཆེ་དང་བཅས་ཡབ་སྲས་རྣམས་ལྷན་ཅིག་གདན་ས་ཆེན་མོར་བྱོན།
འཛིན་གྲྭ་གོང་མ་རྣམས་ཀྱིས་བསྡུས་གྲྭ་བློ་རྟགས། དོན་བདུན་ཅུ་སོགས་ཀྱི་རྩོད་
པ་རྫོགས་ཏེ་མཁན་རིན་པོ་ཆེ་ནས་ཕར་ཕྱིན་གྱི་ཐལ་ཕྲེང་གི་དབུ་ནས་མཁྱེན་་་་་་
གསུམ་རྫོགས་པའི་བར་གྱི་བརྩི་བཞག་གནང་ཞིང་དཔེ་ཁྲིད་སོགས་སྔར་རྒྱུན་ལྟར་
ལ། རིགས་ལུང་གི་རྒྱུག་ཡང་ཡང་བཞེས། །གཙང་བ་དགེ་བཤེས་ཁྲི་ལས་ཟུར་ཏེ།
ཆུ་རྟ( སྤྱི་ལོ༡༨༢༢）ལོ་ཨ་མཆོག་དགེ་བཤེས་དགའ་ལྡན་ཤར་རྩེ་ལྷ་རམས་པ་
ཆོས་གྲགས་ཁྲིར་བསྐོས་པར་འཆད་ཉན་སོགས་སྔ་མ་བཞིན་མ་ཉམས་པར་བྱས།
བླ་བྲང་ནས་མཐུན་རྐྱེན་སྦྱར་ཏེ་ཡིག་ཆའི་དབུ་ཕར་གྱི་མཐའ་དཔྱོད་དང༌། རྭ་
སྟོད་བསྡུས་གྲྭའི་པར་གསར་དུ་བསྒྲུབས། དགེ་བཤེས་ཆོས་རྒྱ་མཚོ་ལས་གཞི་
གསུམ་དང་ལས་ཆོག་སོགས་འདུལ་བའི་ཕྱག་བཞེས་ཞིབ་པར་གསན། ཉི་མ་ཞེས་
པ་ཆུ་མོ་ལུག་གི( སྤྱི་ལོ༡༨༢ ༣）ལོ་དགེ་བའི་བཤེས་གཉེན་ཆེན་པོ་ཡེ་ཤེས་བྱམས་
པ་གདན་སར་སྤྱན་དྲངས་ཏེ་རྒྱལ་བའི་དབང་པོ་བསྐལ་བཟང་རྒྱ་མཚོས་མཛད་་་
446



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
པའི་དབང་དོན་དེ་ཉིད་ཡང་གསལ་དང་། འཇིགས་བྱེད་བསྐྱེད་རིམ་དང་དབང་
བཤད་དགའ་ལྡན་ལྷ་བརྒྱ་མའི་ཁྲིད་ཡིག གསུང་མགུར། སྐྱེས་རབས་སོ་བཞི་པ་
སོགས་ཀྱི་ལུང་རྒྱུན་དང་ཁྱད་པར་དུ་རྗེ་བླ་མའི་གསུང་འབུམ་ཡོངས་རྫོགས་ཀྱི་་་་་
ལུང་། མགོན་པོའི་བཀའ་ཆེན་བཅུ་གསུམ་གྱི་རྗེས་གནང་སོགས་ཟབ་ཆོས་མཐའ་
ཡས་པ་གསན། དངོས་འབུལ་དུ་དངུལ་རྡོ་ཚད་སོགས་ཚན་གྲངས་འགའ་ཕུལ་
བར་དགེ་བའི་བཤེས་གཉེན་དེ་ཉིད་ཟང་ཟིང་གི་དངོས་པོ་ཅུང་ཟད་ཀྱང་བདག་་་
གིར་མི་བཞེས་པས། དངུལ་འདིས་ང་ལ་དགོས་པ་མེད། ཁྱེད་བཤད་སྒྲུབ་ཀྱི་
འདུས་སྡེ་སྐྱོང་མཁན་རྣམས་ལ་དགོས་གསུངས་ནས་མ་བཞེས་པ་ནི་གསེར་དང་་་་
བོང་བ་མཉམ་པའི་རྟོགས་པ་ཐུགས་རྒྱུད་ལ་མངའ་བའི་རྟགས་སུ་མངོན། འདི་
སྐབས་ཚོགས་ཁྲོ་གསར་བླུགས་ཆེད་རིམ་གྲོ་མང་དུ་བསྒྲུབས་ཅིང་རྗེ་ཉིད་ལ་ཞུས་་་
པར་ཆོས་སྐྱོང་གྲགས་ལྡན་ལ་གཏད་དེ་གཞི་འདིར་བླུགས་ན་ཕུན་སུམ་ཚོགས་པ་་་
འབྱུང་ཞེས་གསུངས་པ་བཞིན་ལེགས་པར་གྲུབ། དེ་དུས་རྨོག་རི་བླ་མ་འཇམ་
དབྱངས་ཚང་གི་རྨི་ལམ་དུ་ཆོས་སྐྱོང་ཁོག་ཞུགས་ཀྱིས་འཁོར་མང་པོ་ཁྲིད་དེ་ཁྲོ་་་་
ཟངས་བླུགས་པ་རྨིས་པ་ནི་ཆོས་སྐྱོང་བྲན་དུ་འཁོལ་བས་འཕྲིན་ལས་ཚུལ་བཞིན་་་
བསྒྲུབས་པའི་ལྟས་སུ་ངེས། སྟོན་ཐོག་གཏེའུ་སྒྱུར་ཚོང་དཔོན་ཆོས་མཛད་ཀྱིས་ཅོ་
ནེ་དགོན་ཆེན་དུ་གདན་དྲངས་པ་བཞིན་བྱོན་ཏེ་གྲྭ་མང་ལ་གདུགས་དཀར་གྱི་་་་
རྗེས་གནང་དང་གདུགས་དཀར་ལྷ་ཁང་ལ་རབ་གནས་མཛད། དཔོན་ཆོས་རྒྱལ་
འཇིགས་མེད་སྟོབས་རྒྱས་ལ་རྐྱེན་སེལ་གྱི་ཚེ་དབང་སྦྱིན་སྲེག་སོགས་འདོད་མོས་་་
བཞིན་གནང༌། དེ་ནས་ཆོས་རྫོང་ཨ་མཆོག་གཙོས་ཁ་གྱ་གནམ་ལ་ཧོར་ཚང་
སོགས་སོ་སོར་འབྲེལ་ཚད་དོན་ལྡན་དུ་མཛད་པའི་འཕྲིན་ལས་ཀྱི་འཇུག་པས་་་་་
སྣོད་བཅུད་ལེགས་ཚོགས་ཀྱིས་ཁྱབ་པར་མཛད་ཅིང༌། ཧོར་ཚང་དུ་བླ་མ་རྒྱལ་
མཚན་དང་དཀོན་འཇོག་རྒྱ་ཕྱུག་གི་སེར་སྐྱས་ཞུས་ངོར་དགོན་པ་གསར་འདེབས་
447



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱི་སར་བཀྲ་ཤིས་གསོ་སྦྱོང་མཛད་ཅིང་ཕྱག་ནས་འཐོར་ཏེ་བཀྲ་ཤིས་བསམ་་་་་་
གཏན་གླིང་གི་དགོན་པ་གསར་འདེབས་ཀྱི་གཞི་ཚུགས། དེ་ནས་གདན་སར་
ཕེབས་ཏེ་ཚོགས་སུ་ཏཱ་དམར་རེ་དང་ཁ་དར་གྱི་འགྱེད་གནང་ཞིང་འདུ་ཁང་དུ་
བཟང་གོས་ཀྱི་རྒྱལ་མཚན་ཁྱད་འཕགས་འབུལ་བར་མཛད། ཡུལ་མདོ་སྨད་ཀྱི་རྗེ་
བཙུན་མི་ལ་མཚོ་ཁ་བ་དཀོན་མཆོག་ཆོས་འཕེལ་མཇལ་བར་ཕེབས་ནས་དགའ་་་
ལྡན་ལྷ་བརྒྱ་མའི་ལུང་ཞུས་ཤིང་ཕན་ཚུན་ཆོས་མཐུན་གྱི་གསུང་གླེང་འཕེལ།
ཕྱག་མཛོད་གྲུབ་ཐོབ་ཚང་དགུང་ལོ་བདུན་ཅུར་ཕེབས་པས་ན་བགྲེས་ཤིང་སྐུ་་་་་
ལྷུང་ཅུང་ཟད་བཞེས་པར་བརྟེན་ཞྭ་སེར་བསྟན་བའི་མངའ་བདག ཀུན་མཁྱེན་
འཇམ་དབྱངས་བཞད་པ་རིན་པོ་ཆེ་ཆུ་ཚན་དུ་ཕེབས་པའི་ལམ་བར་ནས་དགོན་་་་
པར་སྤྱན་དྲངས། གྲུབ་ཐོབ་ཚང་ལ་དབང་ལྷོ་སྒོ་སོགས་གནང་ཞིང་། གྲྭ་མང་ལ་
ལམ་གྱི་གཙོ་བོ་རྣམ་གསུམ་གྱི་ལུང་དང་རྗེ་ཉིད་ལ་གྲུབ་རྒྱལ་ལུགས་ཀྱི་ཚེ་དབང་་་་
སྩལ་པར་དངུལ་སྲང་བརྒྱ་དང་རྟ་ཕོ་བདུན་སོགས་ཀྱི་དངོས་འབུལ་བསྟར།
མཛོད་དགེ་རབ་འབྱམས་པ་དར་རྒྱས་རྒྱ་མཚོ་ནས་ཞུས་ངོར་འདུ་ཁང་ཆེན་མོར་་་
དགོན་ཉིན་སྲིབ་གྱི་བླ་གྲྭ་མཛོད་དགེ་རོང་འབྲོག་གི་སེར་སྐྱའི་ཁྲོམ་ཆེན་པོར་ཡི་་་་
དམ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དབང་ཆེན་སྟ་གོན་དང་བཅས་པ་དམ་་
པའི་ཕྱག་བཞེས་བཞིན་སྐུ་བཞིའི་ས་བོན་ཐེབས་ངེས་སུ་སྩལ། ལྷ་རམས་པ་ཆོས་
གྲགས་ཚང་ཚོགས་ཆེན་ཁྲི་ལ་གནང་བ་ཞུས་པར་བཤད་སྒྲུབ་བསྟན་པའི་སྲོག་་་་་་
ཤིང་བླ་མ་འདུལ་བ་ཚང་ཁྲིར་མངའ་གསོལ། དགེ་བའི་བཤེས་གཉེན་ཆེན་པོ་ཡེ་
ཤེས་བྱམས་པ་ནས་བློ་སྦྱོང་དོན་བདུན་མ་དང་། འདུལ་བའི་ལས་ཆོག་སོགས་ཀྱི་
ལུང་མང་པོ་དང་གུར་མགོན་ཁྲོ་བཅུ་ཅན་གྱི་རྗེས་གནང་སོགས་ཕུལ་ཞིང་། །
ཡོངས་འཛིན་ལྷ་རམས་པ་ཆོས་རྒྱ་མཚོ་ལས་ཀྱང་ལམ་རིམ་ཆེན་མོའི་ལུང་སོགས་་་
གསན་བཞེས་མཛད། སྐབས་དེ་དག་ཏུ་དགེ་བཤེས་བྱམས་པ་ཚང་ཆོས་ཀྱི་ཁྲི་
448



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
ཤིན་ཏུ་མཐོ་བ་རྒྱབ་ཡོལ་དང་བཅས་པ་ལ་བཞུགས་སུ་གསོལ་ཞིང་རྗེ་ཉིད་སྟན་་་་་
ཤིན་ཏུ་དམའ་བར་གུས་པའི་ཉམས་ཀྱིས་བཞུགས་པ་སོགས་རྣམ་པ་ཀུན་ཏུ་
དམན་ཆ་འཛིན་ཅིང་ཆོས་ཀྱི་ཆེ་བ་སྟོན་པར་མཛད་པ་ནི་དེང་དུས་ཀྱི་ཆེན་པོར་་་་
རློམ་པ་དག་གིས་བསྒྲུན་དུ་མེད་པའི་རྣམ་ཐར་ངོ་མཚར་བའོ། །ས་སྐྱོང་ཞེས་པ་
ཤིང་མོ་བྱའི( སྤྱི་ལོ༡༨༢༥） ལོ་ཚ་ཁོ་ངག་དབང་གྲགས་པའི་གདན་ས་ད་ཚང་་་་་
ལྷུན་གྲུབ་གླིང་དུ་ཆིབས་བསྐྱོད་དེ་ཡི་དམ་འཇིགས་མཛད་རྡོ་རྗེ་ལྷ་བཅུ་གསུམ་་་་་
མའི་དབང་སྟ་གོན་དང་བཅས་པ་མགོན་པོ་བར་ཆད་ཀུན་སེལ་གྱི་རྗེས་གནང་་་་་་
སོགས་བཀའ་ཆོས་མང་དུ་གནང་། ཉིན་སྔ་ཕྱི་རྣམས་སུ་མཇལ་མི་ཁྲོམ་ཤིན་ཏུ་ཆེ་
བ་ལ་ཕྱག་དབང་བྱིན་རླབས་བུམ་ཆུ་སྲུང་མདུད་ཞལ་ཕུ་ཐུགས་བརྟགས་སོགས་་་
ཀྱིས་སོ་སོའི་རེ་བ་སྐོང་བ། མཚན་དང་གཟུངས་སྔགས་ཁྱད་པར་ཅན་རྣ་ལམ་དུ་
སྒྲོགས་པ། མ་ཎི་སོགས་ཀྱི་ལུང་སྩལ་ཏེ་སྐོར་ཕྱག་བཟླས་བརྗོད་མཆོད་འབུལ་
རྟེན་བཞེངས་སོགས་སྒོ་དུ་མ་ནས་ཆོས་ལ་བསྐུལ་ཏེ་ས་ལ་གསེར་གྱི་ཚུལ་དུ་གནས་
པའི་རྣམ་དཀར་གྱི་ས་བོན་རྣམས་དགེ་བའི་ངོ་བོར་སྤེལ་ཞིང་རྣམ་པར་དཀར་་་་་
བའི་འཕྲིན་ལས་ཀྱིས་ས་སྟེང་ཁྱབ་པར་མཛད། རྣམ་པ་ཀུན་ཏུ་གང་གི་ཐུགས། །
ཚད་མེད་སྙིང་རྗེས་ལེགས་བཅིངས་པས། །སྣ་ཚོགས་མཛད་པའི་ཆུ་ཀླུང་ཀུན། །
གཞན་ཕན་རྒྱ་མཚོར་རོ་གཅིག་འབབ། །དབང་གནང་སྐབས་དེར་ཨ་ཙ་ར་ཞིག་
མཇལ་ཏེ་རྒྱ་གར་གྱི་སྐད་དུ་འཚམ་ཞུས་ཕུལ་བར་མི་དེ་སྤྲུལ་སྐུ་ནས་འདི་རྟེན་་་་་
འབྲེལ་བཟང་། སྔོན་ཚ་ཁོ་ངག་དབང་གྲགས་པས་མགོན་པོ་གསར་བཞེངས་
སྐབས་ཨ་ཙ་ར་གཉིས་ཀྱིས་བཞེངས་གྲོགས་བྱས་ཤིང་རྗེས་སོར་མགོན་པོའི་སྐུ་་་་་
ཉིད་ལ་ཐིམ་པ་ཡིན་པས་ཆོས་སྐྱོང་གི་སྤྲུལ་པ་ཡིན་ཤས་ཆེ་གསུངས་ཤིང་ཀུན་ངོ་་་་
མཚར་བར་གྱུར། དངོས་འབུལ་དུ་དངུལ་སྲང་བརྒྱ་དང་ཇ་ལན་འདུའུ་བཅོ་ལྔ།
རྟ་ནོར་སོགས་ཕོན་ཆེ་བ་ཕུལ། དེ་ནས་གདན་སར་ཕྱིར་ཕེབས་ནས། ལྕང་སྐྱ་
449



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཆོག་སྤྲུལ་རིན་པོ་ཆེ་དགོན་ལུང་དུ་ཕེབས་པའི་འཚམས་ཞུར་མི་རྩ་དགེ་ལེགས་་་་
རྫོང་བདའ་གནང་སྟེ། སྐུ་གསུང་ཐུགས་རྟེན་གོས་ཕྲུག་རྟ་ཆེན་དུ་མ་སོགས་ཀྱི་
སྐྱེས་དང་བཅས་གསུང་ཡིག་ཕུལ་ཞིང་ཚུར་ཡང་སྐུ་ཕྲེང་གོང་མ་རྣམས་ཀྱི་དུས་་་་་
ནས་བླ་སློབ་ཀྱི་དམ་ཚིག་གི་འབྲེལ་ཆེ་བའི་རྒྱུ་མཚན་གྱི་གསུང་ཤོག་གོས་ཆེན་་་་་
བཟང་སོགས་ཀྱི་དངོས་སྐྱེས་དང་བཅས་བསྐུར་གནང་མཛད། དགུང་ལོ་ཕྲ་མོ་
ནས་རྨད་དུ་བྱུང་བའི་འཕྲིན་ལས་རླབས་པོ་ཆེའི་འཇུག་པས་ཕྱོགས་ཀུན་ཏུ་ཁྱབ་
ཅིང་ཁྱད་པར་དུ་རྗེ་ཉིད་ཀྱི་ཞལ་ནས། བདག་རང་སློབ་གཉེར་བྱས་ཏེ་མཁས་
པར་གྱུར་ཀྱང་མི་གཅིག་ཡིན། གདན་སར་མཚན་ཉིད་ཅིག་ཚུགས་ན་བསྟན་པ་
འདི་ས་དར་རྡོ་དར་ལ་ཨེ་འགྲོ་སྙམ་གསུངས་པ་ནི་རྗེ་བླ་མས། འདྲེན་པ་མཆོག་
དེས་དཀའ་བ་དཔག་མེད་ཀྱིས། །ནན་ཏན་སྙིང་པོར་མཛད་ནས་བསྒྲུབས་པ་
འདི། །ཐབས་གང་ཞིག་གིས་འཕེལ་བར་འགྱུར་སྙམ་པའི། །རྣམ་པར་དཔྱོད་པས་
ཉིན་མཚན་འདའ་བར་ཤོག །ཅེས་གསུངས་པའི་དོན་བཞིན་བསྟན་པ་འབའ་
ཞིག་ཐུགས་ལ་བརྣག་པའི་ངང་ཚུལ་དཔོག་པར་ནུས་པའི་གསུངས་ཡིན་ལ། ཚུལ་
དེ་ལྟར་ཐུགས་བསྐྱེད་ཀྱི་འབྲས་བུ་དུས་ལ་བབས་པས་བཀའ་པོད་ཆེན་པོ་ལྔའི་་་་
བཤད་གྲྭ་གསར་འཛུགས་མཛད་པར་བརྟེན། །རྒྱལ་བའི་གསུང་རབ་དགོངས་
འགྲེལ་དང་བཅས་པའི་དོན་གཏན་ལ་འབེབས་པའི་ལུང་དང་རིགས་པའི་སྒྲ་་་་་་
དབྱངས་སྙན་པོ་རྒྱུན་མི་འཆད་དུ་སྒྲོགས་བཞིན་པ་འདི་ལྟར་ལགས་སོ། །
སྨྲས་པ། འདབ་བརྒྱའི་དཔལ་དུ་ཉིན་བྱེད་དང༌། ཀུ་མུད་སྐྱོང་ལ་ཟླ་བ་
བཞིན། །དུས་མཐར་ཐུབ་བསྟན་སྤེལ་བ་ལ། །རྒྱལ་སྲས་དཔའ་བོ་ཁྱོད་ཉིད་
འཕགས། །དབུས་འགྱུར་ཆོས་ཀྱི་སྐྱེད་ཚལ་ལས། །ལེགས་བཤད་མེ་ཏོག་སིལ་མའི་
ཚོགས། །ཐུགས་བསྐྱེད་དྲི་བཞོན་གྱིས་བསྐྱོད་དེ། །མདོ་སྨད་ནོར་འཛིན་ཕང་བར་
བཀྲམ། །རྙེད་བཀུར་འཚོལ་སྒྲུབ་ལྷུར་ལེན་པ། །ཁྱིམ་གནས་རྒན་པོའི་ཚུལ་ཉིད་
450



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
དེ། །སྐྱེས་མཆོག་དམ་པའི་བྱ་བ་ནི། །བསྟན་ལ་སྲི་ཞུ་བགྱིད་པ་ཉིད། །དེ་ཕྱིར་ཇི་
ལྟའི་ཚུལ་གྱིས་ཐུབ་པའི་བསྟན། །སྤེལ་སྙམ་རྣམ་པར་དཔྱོད་ལ་རྟག་ཞུགས་པ། །
རྨོངས་པའི་འགྲོ་རྣམས་ཟང་ཟིང་ལོངས་སྤྱོད་དཔལ། །འགུགས་པའི་གཡོ་ཐབས་
སྙིང་ལ་བརྣག་པ་བཞིན། །དུས་གསུམ་འཕགས་བཞི་སྐྱེད་མཛད་ཤེར་ཕྱིན་མའི། །
དངོས་བསྟན་སྦས་དོན་ལམ་བཟང་འོད་པོ་ཆེ། །བྱང་ཕྱོགས་མུན་པའི་གླིང་དུ་
ཤར་བ་ན། །ཀུན་ཏུ་རྨོངས་པའི་འཁྲུལ་འཁོར་ཤིག་ཤིག་འདར། །ཞེས་དུས་
གསུམ་རྒྱལ་བའི་སྙིང་རྗེའི་རང་གཟུགས་རྗེ་བཙུན་ཀུན་དགའ་ཆོས་འཕགས་ཐུབ་་
བསྟན་ཉི་མ་དཔལ་བཟང་པོའི་རྣམ་ཐར་སྐལ་བཟང་བློ་གསལ་མགུལ་རྒྱན་ལས་་་་
གདན་ས་ཆེན་པོར་མཚན་ཉིད་ཀྱི་བཤད་གྲྭ་གསར་འཛུགས་མཛད་པ་སོགས་་་་་་
བཤད་སྒྲུབ་ཟུང་འབྲེལ་གྱིས་བསྟན་པ་ལ་བྱ་བ་མཛད་པའི་རིམ་པར་ཕྱེ་བ་སྟེ་་་་་
གསུམ་པའོ། །
༤ མཆོད་རྟེན་མཐོང་གྲོལ་ཆེན་མོ་གསར་བཞེངས་མཛད་པ་
སོགས་བྱ་བ་ལས་ཀྱི་འཁོར་ལོ་གཙོ་བོར་གྱུར་བའི་བསྟན་
འགྲོའི་དོན་ཆེན་མཛད་པའི་རིམ་པ། །
སོར་རྟོགས་ཡེ་ཤེས་རང་མདངས་ཧིཡིག་གར། །པད་རག་ལྷུན་པོ་གཡོ་
འདྲའི་སྐུར་ཤར་བ། །དབང་གི་རྒྱལ་པོ་མགྲིན་པའི་གཞལ་ཡས་སུ། །དགྱེས་
དགུར་རོལ་ལ་ངག་གི་མཆོག་སྦྱིན་མཛོད། །དེ་ནས་མི་ཟད་ཅེས་པ་མེ་ཕོ་ཁྱིའི( སྤྱི་
ལོ ༡༨ ༢༦）ལོ་དགུང་ལོ་སུམ་ཅུའི་སྟེང་སྦྱིན་བདག་རྣམས་ཀྱིས་དད་པས་ཕུལ་་་་་
བའི་དངོས་པོ་རྣམས་ཆུད་མི་ཟ་བའི་ཕྱིར་དང་། མཐོང་ཐོས་དྲན་རེག་ཕྱག་
མཆོད་སྐོར་བ་སོགས་ཀྱིས་ཐར་བའི་ས་བོན་བསྐྲུན་པའི་བསོད་ནམས་ཀྱི་ཞིང་དུ་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དགོངས་ཏེ་མཆོད་རྟེན་མཐོང་གྲོལ་ཆེན་མོ་གསར་བཞེངས་ཀྱི་ཆེད་ཧོར་ཟླ་གསུམ་
པའི་ཚེས་བཅུ་གསུམ་གྱི་ཉིན་མཁན་རིན་པོ་ཆེ་རྣམ་གཉིས་སོགས་ཀྱིས་ས་་་་་་་་
བརྟགས་བསླང་ལྟོ་འཕྱེའི་ཐིག་འདེབས་པ་སོགས་ཕྱག་ལེན་བཞིན་མཛད། རྒྱ་མི་
ཤིང་བཟོ་པ་སུམ་ཅུ་ཙམ་དང་། ཚ་ཁོ་བླ་བྲང་སོགས་ཀྱི་རྡོ་བཟོ་ལྔ་བཅུ་ཙམ་གྱིས་
བཞེངས་ཤིང་མཛོད་དགེ་རོང་འབྲོག་ཤོག་སོ་སོ་ནས་དད་པས་ཀུན་ནས་བསླངས་
ཏེ་ནགས་ནས་ཤིང་ཆ་འདྲེན་པ་སོགས་ཞབས་ཏོག་ཕུལ་ཕྱིན་བསྒྲུབས་པས་ལས་་་་
མི་རྣམས་ཀྱིས་ཀྱང་ཞིང་ཁྱད་པར་ཅན་ལ་དགེ་རྩ་བསགས་པས་འཁོར་བ་མཐའ་་་
ཅན་དུ་གྱུར། སྐུ་རྟེན་པ་དཀོན་མཆོག་ཉི་མ་རྒྱ་ནག་ཏུ་ཉི་ཟླ་ཆོས་འཁོར་སྒོ་ཁྱིམ་
སོགས་ཀྱི་ཆེད་དངུལ་སྲང་སྟོང་ཕྲག་གཅིག་གོས་ཕྲུག་སོགས་ནོམ་རྫས་དང་བཅས་
བརྫངས་པར་བཟོ་བཀོད་ཕུན་སུམ་ཚོགས་པ་ལེགས་པར་བསྒྲུབ་སྟེ་དཀའ་ཚེགས་
མེད་པར་འབྱོར། མཆོད་རྟེན་གྱི་ཕྱི་དབྱིབས་བཀྲ་ཤིས་འཁྱིལ་གྱི་མཆོད་རྟེན་ཆེན་
མོའི་བཀོད་པ་དང་འདྲ་བ་ལ་རྒྱུ་དཔང་དེ་ལས་ཅུང་ཟད་ཆེ་བ་མཛད་ཅིང་།
ནང་དུ་བྱམས་ཆེན་ཐོག་སོ་གཉིས་ཅན་དང་ཐུགས་རྗེ་ཆེན་པོ་བཅུ་གཅིག་ཞལ།
ཐུབ་དབང་མི་འཁྲུགས་པ་སོགས་ཀྱི་སྐུ་བརྙན་འབུར་མ། མཐའ་སྐོར་གྱི་ལོགས་
རིས་དང་བཅས་དད་ལྡན་སྦྱིན་བདག་སོ་སོ་ནས་དང་བླངས་ཀྱིས་བཞེངས། རྡོ་
རྗེ་འཆང་དཀོན་མཆོག་སྨོན་ལམ་པའི་ཞལ་སྔ་ནས་ཀྱིས་བང་རིམ་ཐོག་མར་་་་་་་་
སངས་རྒྱས་སྟོང་སྐུ་གསེར་ཆབ་ཀྱིས་སྤྲས་པ་བཞེངས་པར་མཛད། གཞན་ཡང་
བཀའ་འགྱུར་རོ་ཅོག་སོགས་གསུང་རབ་ཀྱི་གླེགས་བམ་དང་། མཐའ་སྐོར་དུ་
ཡིག་དྲུག་དང་འཁོར་ལོས་བར་མཚམས་མེད་པར་བསྐོར་བ་སོགས་ལྷར་བཅས་སྐྱེ་
དགུའི་མཆོད་སྡོང་ཆེན་པོར་གྱུར་པའི་རྟེན་བརྟེན་པ་ཡོངས་སུ་རྫོགས་པ་ལོ་ལྔའི་་
ནང་དུ་ལེགས་པར་གྲུབ་སྟེ། རྗེ་ཉིད་དང་ཚོགས་ཆེན་ཁྲི་རིན་པོ་ཆེ་སོགས་བསྙེན་
སོང་ཆོག་གྲྭ་པ་འགའ་དང་བཅས་རབ་གནས་མདོར་བསྡུས་གནང༌། བཟོ་པོ་
452



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན། །
རྣམས་ལ་ཡང་གོ་བབས་དང་བསྟུན་པའི་ཡོན་གྱི་དངོས་པོ་སྦམ་མཐོ་བ་སྩལ་ཏེ་་་་
ཡིད་མགུ་བར་མཛད། དེ་ལ་འདི་སྐད་ཅེས་བྱ་སྟེ། རྣམ་མང་ལོངས་སྤྱོད་རྩྭ་རྩེའི་
ཟིལ་བ་དང་། །ཆུ་ཤིང་བཞིན་དུ་སྙིང་པོས་དབེན་པ་ལ། །ཐབས་མཁས་འཕྲུལ་
གྱིས་འབྲེལ་ཚད་བྱང་ཆུབ་ཏུ། །སྦྱོར་བའི་སྙིང་པོ་དམ་པ་འདི་ཡིས་བླངས། །
དམིགས་མེད་བྱམས་དང་བརྩེ་བའི་ནམ་མཁའ་ལ། །རྒྱ་ཆེན་མི་ཟད་གཏོང་བའི་
སྤྲིན་འཁྲིགས་ཏེ། །འདོད་དགུའི་ཆར་གྱིས་ཡིད་ཅན་ཚིམ་མཛད་པ། །ཁྱོད་ནི་
སྔོན་མེད་ལྷ་ཡི་དབང་པོ་ཉིད། །དམུ་རྒོད་འགྲོ་འདི་དམ་ཆོས་ཁོ་ན་ཡིས། །འདུལ་
བར་ནུས་མིན་དགོངས་ཏེ་ཚེགས་ཆུང་ངུས། །ངེས་ལེགས་ས་བོན་བསྐྲུན་བྱེད་
མཆོད་སྡོང་ཆེ། །འགྲོ་ཀུན་མིག་གི་བདུད་རྩིར་ཆེད་དུ་བསྒྲུབས། །ཐམས་ཅད་
འདུལ་ཞེས་པ་མེ་ཕག( སྤྱི་ལོ༡༨༢༧) ལོར་བླ་མ་དར་རྒྱས་རྒྱ་མཚོ་ཚོགས་ཆེན་་་་
ཁྲིར་བསྐོ་བཞག་མཛད། སའི་དབང་ཕྱུག་ཆེན་པོ་སོག་པོའི་ཆིང་ཝང་གིས་གདན་
དྲངས་པར་གྲུབ་རྒྱལ་ལུགས་ཀྱི་ཚེ་དབང་དང་སྒྲོལ་དཀར་རྟ་མགྲིན་སོགས་ལྷག་་་་
ལྷ་དུ་མའི་རྗེས་གནང་རྐྱེན་སེལ་གྱི་རིམ་གྲོ་སོགས་ཞག་བཅུ་གསུམ་གྱི་བར་དུ་་་་་་
གནང་ཞིང་དངོས་འབུལ་རྒྱ་ཆེར་བསྟར། མདའ་ཚན་བཅུ་གཅིག་སོ་སོའི་སྦྱིན་
བདག་དད་ལྡན་རྣམས་ཀྱིས་སྤྱན་དྲངས་པར་འདོད་ཆོས་ཚིམ་པར་བྱས་ཤིང་་་་་་
འབྲེལ་ཚད་དོན་ལྡན་དུ་མཛད། འགལ་བ་ཞེས་པ་ས་གླང( སྤྱི་ལོ༡༨༢༩）ལོ་ཆོ་
འཕྲུལ་དུས་ཆེན་གྱི་ཚེས་བཅོ་ལྔའི་ནུབ་འདུ་ཁང་ཆེན་མོའི་ཁོར་ཡུག་ཏུ་ཞལ་ཟས་
ཐོག་ཚད་མ་བཀྲ་ཤིས་རྟགས་རྫས་རྒྱལ་སྲིད་སྣ་བདུན་སོགས་རྒྱན་གྱི་བཀོད་པ་སྣ་་་
ཚོགས་པས་སྤྲས་པ་དང་། གཞན་ཡང་ཡོན་ཆབ་བདུག་སྤོས་མར་མེ་བརྒྱ་ཕྲག་
མང་པོའི་འོད་ཀྱིས་ཉིན་མཚན་དབྱེ་བ་འབྱེད་དཀའ་བ་ལྟ་བུ་ཕུལ་ཏེ། རྗེ་ཉིད་
ནས་བདེ་སྟོང་གི་ཏིང་ངེ་འཛིན་གྱིས་ཀུན་ཏུ་བཟང་པོའི་མཆོད་པའི་སྤྲིན་ཕུང་ལ་་
འགྲན་བཟོད་པར་སྤྲུལ་ཏེ་ཕྱོགས་བཅུའི་རྒྱལ་བ་སྲས་བཅས་མཆོད་པས་མཉེས་་་་
453



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པར་བྱས། བསྟན་པ་རིན་པོ་ཆེ་ཕྱོགས་མཐར་རྒྱས་པའི་ཐུགས་སྨོན་ནན་ཏན་
མཛད་ཅིང་ཆོས་སྡེ་ཆེན་པོ་ཇི་སྲིད་གནས་ཀྱི་བར་ལོ་རེ་བཞིན་མ་ཆག་པར་བྱེད་་་་
དགོས་པའི་བཀོད་ཁྱབ་གནང་། །བདེ་ཆེན་དབྱིངས་ནས་ལེགས་སྤྲུལ་པའི། །ཕྱི་
ནང་གསང་བའི་མཆོད་པའི་སྤྲིན། །སྲིད་འདིར་ཤོང་བར་མི་འགྱུར་ཞེས། །ཀུན་
གསལ་ལུས་མེད་བརྟུལ་ཞུགས་འཛིན། །སོས་ཀ་ཁེ་ཐལ་ཕྱོགས་སུ་ཕེབས་ཏེ་
དབལ་ཤུལ་དཔོན་ཁག་སོ་སོ་ནས་གདན་དྲངས་པར་རེ་འབྲས་དོན་སྨིན་མཛད།
རྔ་བའི་དམེ་དཔོན་མོས་གདན་དྲངས་ཏེ་མེ་ལོང་ཐང་ནས་མ་བརློན་ཤོག་བཅུ་་་་་
གཉིས་ལ་རྡོ་རྗེ་འཇིགས་བྱེད་བཅུ་གསུམ་མ་དང་ཐུགས་རྗེ་ཆེན་པོའི་དབང་ཆེན།
སྣར་ཐང་བརྒྱ་རྩའི་རྗེས་གནང་སོགས་ཟབ་ཆོས་ཀྱི་ཆར་ཕབ་ཅིང་འབྲེལ་ཚད་ལ་་་
སྐུ་བཞིའི་ས་བོན་བཞག་སྟེ་ཕྱིར་ཐེག ཐཱ་ལ་སྤྲུལ་པའི་སྐུ་སོགས་བསྒྲུབ་བྱ་མང་
པོར་བསྙེན་རྫོགས་ཀྱི་སྡོམ་པ་སྩལ། སྐབས་ཤིག་གློ་བུར་དུ་ལྷ་འབྲུམ་བཞེས་པར་
གྲྭ་ཚང་ནས་སྒྲོལ་མ་འབུམ་དང་། ཁྲིམས་ལྡན་ཉི་ཤུས་བཅད་རྒྱུའི་ཁོངས་ནས་
སྒྲོལ་དཀར་ཚེ་སྒྲུབ་སྦྱིན་སྲེག་དང་བཅས་པ་སོགས་ཞབས་བརྟན་ཕོན་ཆེ་བར་་་་་་
བསྒྲུབས་པས་སྒྲོལ་དཀར་ཡིད་བཞིན་འཁོར་ལོའི་སྐུ་བརྙན་བྱིས་པ་ལོ་བརྒྱད་པའི་
སྐུ་ཚད་ཅན་གྱིས་ཐོར་བ་བཞེས་ཚུལ་གནང་བས་སྐུའི་དཀྱིལ་འཁོར་ཉིན་བྱེད་ཆུ་་
འཛིན་ལས་གྲོལ་བ་བཞིན་སྙུན་གཞི་ལྷག་མེད་དུ་དྭངས་ཤིང་གཟི་བྱིན་རྒྱས་པར་་་་
གྱུར། རྣམ་འགྱུར་ཞེས་པ་ལྕགས་སྟག( སྤྱི་ལོ༡༨ ༣༠) ལོ་ཧོར་རབ་འབྱམས་པ་
ཐོགས་མེད་ཚོགས་ཆེན་ཁྲིར་བསྐོས། །གཟའ་ཚོང་དབྱིས་པ་མགྲོན་ཚ་སོགས་སུ་
ཞབས་ཀྱིས་བཅག་སྟེ་འདོད་ཆོས་ཀྱིས་རེ་བ་བསྐང་ཞིང་གྲྭ་བ་གསར་ཞུགས་་་་་་་་
བརྒྱད་ཅུ་རྩ་གྲངས་བྱུང་བར་གནང་སྦྱིན་དང་བཅས་ཚོགས་སུ་བཅུག །སྐུ་རྟེན་
དཀོན་མཆོག་ཉི་མ་སོགས་བསྒྲུབ་བྱ་ཉི་ཤུ་རྩ་གྲངས་བསྙེན་རྫོགས་སུ་བསྒྲུབས།
མཆོད་རྟེན་ཆེན་མོ་གསར་བཞེངས་ཀྱི་འཚུབ་ཆ་ལྟ་བུར་བཤད་གླེང་ཁ་མཆུ་་་་་
454



ན
རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན། །
སོགས་མང་དུ་བྱུང་བར་ཉིད་ཀྱི་ཐུགས་བསྐྱེད་སྨོན་ལམ་གྱི་བྱིན་མཐུ་དང་། དམ་
ཅན་ཆོས་སྲུང་རྣམས་ཀྱི་འཕྲིན་ལས་ལ་བརྟེན་ནས་བདེ་འཇགས་སུ་སོང་།
དགའ་བ་ཞེས་པ་ཆུ་འབྲུག( སྤྱི་ལོ༡༨ ༣༢）ལོ་ཧོར་ཐོགས་མེད་ཚང་གཟུགས་་་་་
སྐུའི་བཀོད་པ་ཆོས་དབྱིངས་སུ་བསྡུས་པར་བརྟེན་སྙན་རྒྱུད་བསྟན་པའི་མངའ་་་་
བདག་དཔལ་ཧེ་རུ་ཀ་དང་དབྱེར་མ་མཆིས་པ་ཁྱབ་བདག་དཀོན་མཆོག་སྨོན་་་་་
ལམ་དཔལ་བཟང་པོ་ཚོགས་ཆེན་ཁྲིར་མངའ་གསོལ་བས་ཆོས་སྲིད་ཟུང་འབྲེལ་གྱི་
སྒོ་ནས་སྐྱབས་མགོན་ཉིད་ཀྱི་འཕྲིན་ལས་ཀྱི་གདུགས་དཀར་སྲིད་རྩེར་འདེགས་་་་
པའི་ཡུ་བ་ལྟ་བུར་མཛད། རྟ་མགྲིན་བླ་མ་ཡར་འཕེལ་བ་གདན་དྲངས་ཏེ་པདྨ་
ཡང་གསང་ཁྲོས་པའི་དབང་། བཀའ་སྡོད་རྣམས་ཀྱི་སྲོག་གཏད་སོགས་གསན།
སྟོན་མཛོད་དགེ་ཤིས་ཞིན་ཁ་གྱ་གནམ་ལ་སོགས་སུ་དད་ལྡན་སོ་སོའི་རེ་བ་བསྐང་
ཞིང་མཛད་པ་འཕྲིན་ལས་ཀྱིས་སྣོད་བཅུད་དཀར་འཇམ་ཡུག་གཅིག་ཏུ་མཛད། །
ཧོར་ཚང་སྒར་ལུང་གཞུང་ལ་སྣར་ཐང་བརྒྱ་རྩའི་རྗེས་གནང་སྩལ་ཞིང་། དགོན་
གསར་དུ་གྲྭ་ཁང་བཅུ་བདུན་ཙམ་ཕུལ། དེར་དབྱར་གནས་དང་གསང་འཇིགས་
ཀྱི་སྒྲུབ་མཆོད་ཐེབས་སུ་དངུལ་སྲང་ལྔ་བཅུ། དོང་ཙེ་ཁྱོན་སུམ་བརྒྱ་མཛོ་ཉི་ཤུ་
སོགས་སྦྱོར་འཇགས་མཛད། ཤིང་སྒོ་དང་འབག་ཆེན་སོགས་ནས་རྒྱ་དཔོན་
འགས་གདན་དྲངས་པར་སོ་སོར་བསྔོ་སྨོན་དང་ཤིས་བརྗོད་སོགས་གནང་ཞིང༌།
ལྕང་སྐྱའི་དགོན་དུ་བསྒྲུབ་བྱ་བཅུ་གསུམ་ལ་བསྙེན་རྫོགས་ཀྱི་སྡོམ་པ་སྩལ། ཨ་
འགང་རྟ་མགྲིན་རང་བྱོན་ལ་བརྒྱ་མཆོད་སྙན་ཤལ་ཕུལ་ཏེ་རྒྱལ་བའི་བསྟན་པ་་་་་
ནག་ཕྱོགས་ཀྱི་གཡུལ་ལས་རྒྱལ་བའི་འཕྲིན་ལས་བཅོལ། དེ་ནས་འབུམ་གླིང་གི་
བྱམས་ཆེན་གྱི་མདུན་དུ་བརྒྱ་མཆོད་སྙན་ཤལ་སོགས་དངོས་འབྱོར་ཡིད་སྤྲུལ་གྱི་་་
མཆོད་སྤྲིན་མཐའ་ཀླས་པ་ཕུལ་ཏེ་བསྟན་འགྲོའི་དོན་དུ་ཐུགས་སྨོན་རྒྱ་ཆེན་པོ་་་་་
གནང་། སྒྲོལ་མ་ཕུག་དང་ཐུགས་རྗེ་ཆེན་པོ་བྱམས་པ་ཆུ་གཟིགས་མ་སོགས་
455



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལའང་མཆོད་འབུལ་ཐུགས་སྨོན་སྔར་རྒྱུན་ལྟར་གནང་ཞིང་བསྒྲུབ་བྱ་བཅོ་ལྔ་་་་་་
བསྙེན་རྫོགས་སུ་བསྒྲུབས། དེ་ནས་ཆིབས་བསུ་ཇ་ཐབ་སེར་སྦྲེངས་སོགས་བཀུར་
བཟོས་ཆེན་པོ་དང་བཅས་མདོ་སྨད་བསྟན་པའི་འབྱུང་གནས་བླ་བྲང་བཀྲ་ཤིས་་་་
འཁྱིལ་དུ་ཕེབས། བླ་བྲང་ཆེན་མོ་སོགས་ནང་ཁག་ཆེ་ཆུང་སོ་སོར་འཚམ་ཞུས་
དང་། རྗེ་རྒྱལ་བ་གཉིས་པའི་བསྟན་པའི་སྲོག་ཤིང་མཁས་གྲུབ་ཆེན་པོ་དབལ་
མང་རིན་པོ་ཆེར་ལམ་གཙོའི་ཟབ་ཁྲིད་ཞུས་ཤིང་དངུལ་རྡོ་ཚད་གཅིག་ཕུལ། བླ་
མ་འཇམ་པའི་དབྱངས་ཀྱི་སྐུ་གདུང་རིན་པོ་ཆེར་བརྒྱ་མཆོད་དངུལ་སྲང་ལྔ་བཅུ་་་
སོགས་ཀྱི་མཆོད་སྤྲིན་བསྟར་ཞིང་བླ་མ་མཆོད་པའི་ཆོ་ག་དང་སྤྱན་འདྲེན་ཁྲུས་་་་་
གསོལ་སོགས་གནང་སྟེ་བླ་མ་མཆོག་དེའི་ཐུགས་ཀྱི་དགོངས་པ་ཆོས་དབྱིངས་སུ་་་
རྫོགས་པའི་ཐུགས་སྨོན་གསོལ་འདེབས་ནན་ཏན་མཛད། གུང་ཐང་བླ་བྲང་དུ་
གསུང་འབུམ་གྱི་པར་བསྒྲུབ་པའི་ཐེབས་སུ་དངུལ་དང་རྟ་དྲེལ་བཅུ་ཕུལ། ཚོགས་
ཆེན་དུ་མང་ཇ་འགྱེད་བཅས་གནང་སྟེ་ཕྱིར་ཕེབས་བའི་ལམ་བར་དུ་དད་ལྡན་སོ་་
སོའི་འདོད་མོས་བཞིན་བསྔོ་སྨོན་རིམ་གྲོ་ལུང་བསྟན་སོགས་ཀྱིས་རེ་བ་སྐོང་་་་་་
བཞིན་གདན་ས་ཆེན་པོར་འབྱོར། བར་སྐབས་སུ་རེ་ཞིག་བཞུགས་ཏེ་སླར་ཡང་
མ་དགོན་ཕྱོགས་སུ་ཕྱག་བཏེགས། བློ་གླིང་མཁན་རིན་པོ་ཆེ་སོགས་ནས་ཞུས་པ་
བཞིན་རྡོ་རྗེ་འཇིགས་བྱེད་ཆེན་པོའི་དབང་སྟ་གོན་དང་བཅས་པ་དང་ཤར་ཁ་་་་་
རབ་འབྱམས་པས་ཞུས་ངོར་ཐུགས་རྗེ་ཆེན་པོའི་དབང་ཆེན་སྩལ་ཏེ་ཞག་བདུན་་་་་
དུ་མ་ཎི་དུང་ཕྱུར་བསྒྲུབ་པའི་སྲོལ་བཙུགས། མཁན་རིན་པོ་ཆེ་ནས་དངུལ་དང་
ན་བཟའ་མཐང་གོས་སོགས་ཕུལ་ཏེ་ཚེ་རབས་ཐམས་ཅད་དུ་རྗེས་སུ་འཛིན་པའི་་་
སྐྱབས་འཇུག་ཞུས་ཤིང་ཡབ་སྲས་འབྲལ་མི་ཕོད་པ་ལྟ་བུ་བྱུང་། རྒྱལ་བ་ཞེས་པ་
ཤིང་ཕོ་རྟའི( སྤྱི་ལོ༡༨ ༣༤) ལོ་ཐེ་བོ་ཕྱོགས་སུ་ཆིབས་བསྐྱོད་མཛད་དེ། གཟའ་
རིའི་ཤོག་ཁར་ཐུགས་རྗེ་ཆེན་པོའི་དབང་། དབྱིས་སྨད་མར་ཐུགས་རྗེ་ཆེན་པོའི་
456



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
དབང་ཆེན་པགས་པའི་ཏེའུ་སྒང་དགོན་དང་ཨུ་འཛིའི་ཚ་ཁོ་དགོན་སོགས་སོ་་་་་
སོར་བཀའ་ཆོས་ཀྱི་ཆར་ཕབ་ཅིང་གང་དུ་ཕེབས་པ་དེར་རྣམ་དཀར་དགེ་བའི་་་་་
ལས་ལམ་རྒྱ་ཆེར་གསལ་བར་བྱས། གདོང་ངན་ཞེས་པ་མེ་སྤྲེལ( སྤྱི་
ལོ༡༨ ༣༦) ལོ་རྔ་ཁོག་ཏུ་དམེ་རྒྱལ་པོའི་རྒྱལ་ཁང་གསར་བའི་ས་འདུལ་གནང་་་་
ཞིང་། གདུང་ཁུ་བླ་མ་ས་སྒང་སྤྲུལ་སྐུ་སོགས་སེར་སྐྱ་མཐའ་ཡས་པ་ལ་ཐུགས་རྗེ་
ཆེན་པོ་དཔལ་མོ་ལུགས་ཀྱི་དབང་ཆེན་སྟ་གོན་དང་བཅས་པ་སྩལ་ཏེ་སྐལ་ལྡན་་་་
རྣམས་ཀྱི་རྒྱུད་ལ་སྐུ་གཉིས་ཀྱི་ས་བོན་བླ་ན་མེད་པ་བཞག མཁས་བཙུན་ཆེན་པོ་
འདུལ་བ་ཚང་ཞིང་དུ་གཤེགས་པར་ཐུགས་དགོངས་རྫོགས་ཐེབས་ཀྱི་བསྔོ་སྨོན་་་་་
མཆོག་ཁྲུས་སོགས་གནང་། གྲྭ་ཚང་གཞུང་ནས་གསོལ་བ་བཏབ་པ་བཞིན་ཀུན་
རིག་རྣམ་པར་སྣང་མཛད་ཀྱི་དབང་ཆེན་སྟ་གོན་དང་བཅས་པ་དམ་པའི་མན་་་་་
ངག་གིས་བརྒྱན་པའི་གསུང་བཤད་འབྱམས་ཀླས་པ་སྩལ་ཏེ་སྐུ་བཞིའི་ས་བོན་་་་་
ཐེབས་ངེས་སུ་མཛད། བྱམས་མེའི་བླ་མ་སོགས་ནས་ཞུས་ངོར་གཟིམས་ཆུང་ཚོམ་
ཆེན་དུ་མགོན་པོའི་བཀའ་ཆེན་བཅུ་གཉིས་ཀྱི་རྗེས་གནང་སྩལ། གསེར་འཕྱང་
ཞེས་པ་མེ་མོ་བྱའི( སྤྱི་ལོ༡༨ ༣ ༧)ལོ་གྲྭ་ཚང་ལ་རྗེའི་གསུང་འབུམ་གྱི་ལུང་གནང་
རྒྱུའི་དབུ་བཙུགས། དགེ་བའི་བཤེས་གཉེན་ཆེན་པོ་དཀོན་མཆོག་བསྟན་པ་
དཔལ་བཟང་པོ་ཚོགས་ཆེན་ཁྲིར་མངའ་གསོལ་ཏེ་སྟོན་ཐེ་བོའི་ཕྱོགས་སུ་ཕེབས་་་
ནས་གཟའ་རུའི་སྒུར་སྟོད་མར་ཐུགས་རྗེ་ཆེན་པོའི་དབང་གནང་ཞིང༌། དགོན་
དུ་རིགས་གསུམ་མགོན་པོའི་སྐུ་བརྙན་གསར་བཞེངས་མཛད་ཅིང་། འདུ་ཁང་
ཐོག་ཏུ་གསེར་ཏོག་ལེགས་པ་ཞིག་འཇོག་པ་གནང་། ཚོང་རུའི་དགོན་དུ་རྟ་ཕྱག་
ཁྱུང་གསུམ་གྱི་སྐུ་བརྙན་བཞེངས་རྒྱུའི་ཐེབས་དང་། དབྱིས་སྨད་བོ་ཤོ་དགོན་དུ་
ཡང་བྱམས་པའི་སྐུ་བཞེངས་རྒྱུའི་ཐེབས་སྩལ་ཞིང་། ཀུན་རིག་གི་དབང་སྟ་གོན་
དང་བཅས་པ་གནང་། བྲག་སྒམ་ནང་དུ་རྟ་མགྲིན་དང་མགོན་པོ་བར་ཆད་ཀུན་
457



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སེལ་གྱི་རྗེས་གནང་སྩལ་ཏེ། དབྱིས་སྟོད་བརྒྱུད་ནས་ཕྱིར་ཕེབས། སྒྱུར་བྱེད་ཅེས་
པ་ས་ཕག( སྤྱི་ལོ༡༨ ༣༩)ལོ་འཇམ་མགོན་རྒྱལ་བ་གཉིས་པའི་རྒྱལ་ཚབ་ཁྲི་ཆེན་་
སྤྲུལ་པའི་སྐུ་བློ་བཟང་རྒྱལ་མཚན་སེངྒེ་དཔལ་བཟང་པོ་མཛོད་དགེར་ཕེབས་པར་
དགོན་དུ་གདན་དྲངས། རྣམ་པ་གཉིས་ཐུགས་ཡིད་གཅིག་འདྲེས་ཀྱིས་གསོལ་
སྟོན་བསྟར། ཚོགས་ཆེན་འདུ་ཁང་དུ་རྗེ་ཉིད་ཚོགས་མང་བཅས་ལ་དགའ་ལྡན་
ལྷ་བརྒྱ་མའི་ཁྲིད་དང་རྗེ་བླ་མའི་ཡི་དམ་ཐུན་མོང་མ་ཡིན་པ་སྙིང་གི་ཁྲག་ལྟ་བུ་རྡོ་
རྗེ་འཇིགས་བྱེད་དཔའ་བོ་གཅིག་པ་བདུད་ལས་རྣམ་རྒྱལ་གྱི་དབང་དང་། དེའི་
སྔགས་བཏུའི་རྗེས་གནང་དང་བཅས་གནང་བར་དངུལ་སྲང་བརྒྱ་སོགས་ཀྱི་་་་་
དངོས་འབུལ་བསྟབ། ཁྲི་ཆེན་དེ་ཉིད་ནས་མཆོད་རྟེན་མཐོང་གྲོལ་ཆེན་མོ་ལ་
རབ་གནས་ཀྱང་མཛད། འཕར་བ་ཞེས་པ་ལྕགས་མོ་གླང་གི( སྤྱི་ལོ༡༨ ༤༡)ལོ་
གླིང་བ་བྱམས་མེ་གཞི་ཚང་སོགས་སུ་ཕེབས་ཏེ་དབང་ལྷོ་སྒོ་བསྔོ་སྨོན་སོགས་ཀྱིས་
རང་རང་གི་འདི་ཕྱིའི་ལེགས་ཚོགས་ལྷུན་གྱིས་གྲུབ་པར་མཛད། དེ་ནས་མགོ་
ལོག་ཕྱོགས་སུ་ཆིབས་ཀྱི་ཁ་ལོ་བསྒྱུར་ཏེ་འཇིག་གི་ཁོག་ཏུ་བཞུགས་སྒར་བབས་་་་་
པར་ཉི་མ་ཤིན་ཏུ་ཚ་སྐབས་ཡིན་ཀྱང་གློ་བུར་དུ་གྲྭ་མང་སྐུ་མདུན་དུ་ཚོགས་་་་་
བཅུག་ནས་གདུགས་དཀར་ལེགས་བྲིས་མ་སོགས་གསུངས་ཤིང་འགའ་ཞིག་ལ་སྡེ་་
བརྒྱད་གསེར་སྐྱེམས་བསྔོ་འཇུག་པ་གནང་བར་མ་འགྱང་བར་དེ་མ་ཐག་འབྲུག་་་་
སྒྲ་དྲག་པོ་སེར་ཆོལ་དང་བཅས་ཉེ་འཁོར་ཞིག་ཏུ་གནམ་ལྕགས་གཉིས་ཙམ་་་་་་་
བབས་ཀྱང་སྒར་གྱི་མི་ནོར་གང་ལ་ཡང་སྐྱོན་མ་བྱུང་བ་སོགས་འབྱུང་འགྱུར་་་་་་
མངོན་སུམ་དུ་གཟིགས་ཚུལ་གཞན་ཡང་དེ་ལྟ་བུ་མཐའ་ཡས་པ་ཡོད་མོད་དེ། དེ་
ཙམ་ནི་མུ་སྟེགས་པ་དང་ཐུན་མོང་བའི་ཡོན་ཏན་ཞིག་ཡིན་པས་མཁས་པ་རྣམས་
དེ་ཙམ་དགའ་བ་སྐྱེད་པའི་རྣམ་ཐར་མ་ཡིན་ལ། སྤྱིར་སོ་སོའི་སྐྱེ་བོ་མངོན་ཤེས་
དང་རྫུ་འཕྲུལ་ལ་ཡིད་རྟོན་པ་དང་ལྷག་པར་དེང་དུས་ཐུན་མོང་དང་ཐུན་མོང་མ་
458



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
ཡིན་པའི་ལམ་གྱི་རྟོགས་པ་སོགས་ལ་རྩིས་ཆེར་མི་བྱེད་པར་གནས་སྐབས་ཀྱི་་་་་
མངོན་ཤེས་དང་གྲུབ་རྟགས་ཕྲན་བུ་རེ་ལ་བརྟེན་ནས་དད་པ་སྐྱེ་བའང་མང་བས་་
དེ་ལྟ་བུའི་དོན་དུ་འགྱུར་མོད་ཀྱང་ས་བོན་སོགས་སུ་རྒྱས་པར་མ་འཁོད་ཅིང་ངག་
རྒྱུན་ཡང་ཧ་ཅང་གསལ་པོ་མ་ངེས་པས་རྫོགས་པར་བྲི་བའི་རྔོ་མ་ཐོགས་ལ་རགས་
རིམ་ཁ་ཤས་གོང་འོག་ཏུ་གསལ་བ་ལྟར་རོ། །དེ་ནས་རྫ་ར་བར་ཐང་དུ་གྲགས་པ་
བླ་སྔགས་ནུས་ལྡན་སུ་འདྲ་ཞིག་ཡིན་ཀྱང་དེར་སྒར་བཏབ་ན་ཐོག་སེར་སོགས་་་་་
གདུག་རྩུབ་ཆེར་བྱེད་པ་ཞིག་ཡོད་པ་དེར་ཉམས་སད་པའི་ཚུལ་གྱིས་དཔོན་པོ་་་་་
ནས་སྒར་བཞུགས་བཅུག་པར་གཞན་ལྟ་ཞོག་རླུང་འཚུབ་ཙམ་ཡང་མ་ལྡང་བས་་་
ཐམས་ཅད་ཀྱིས་མཐུ་སྟོབས་ནུས་པའི་དབང་ཕྱུག་སྡེ་བརྒྱད་བྲན་དུ་འཁོལ་བར་་་་་
ངེས་ཤེས་རྙེད། དཔའ་རྩལ་དང་རིགས་རུས་ཀྱི་དཔལ་གྱིས་མཐོ་བ་ཨ་སྐྱོང་
དཔོན་ངག་དབང་གིས་གཙོས་ཁང་རྒན་ཤོག་ཁའི་སྦྱིན་བདག་རྣམས་དང་།
དཔོན་ཀརྨ་འབུམ་གྱི་ཤོག་ཁ་སོགས་སོ་སོའི་སྦྱིན་བདག་དད་ལྡན་མཐའ་ཡས་་་་་
པའི་འདོད་མོས་ལྟར་རང་རང་གི་ཁྱིམ་གཞིར་ཞབས་ཀྱི་པདྨོ་བཀོད་དེ། འདོད་
ལྷ་སྣ་ཚོགས་ཀྱི་རྗེས་གནང་དང༌། སྦྱིན་སྲེག་དྲུག་ཅུ་པའི་གཏོར་བཟློག་འཕོ་བ་
བསྔོ་སྨོན་སོགས་ཀྱིས་གསོན་གཤིན་ཀུན་གྱི་འདི་ཕྱིའི་ལེགས་ཚོགས་ལྷུན་གྱིས་གྲུབ་
པར་མཛད་པས་དངོས་འབུལ་ཀྱང་ཧ་ཅང་སྦམ་མཐོ་ལ་གྲངས་མང་བ་བྱུང༌།
ཡུལ་སྐྱོང་ཆེན་པོ་གཉན་པོ་གཡུ་རྩེར་བསངས་དང་མཆོད་གཏོར་རྒྱ་ཆེར་ཕུལ་ཏེ་་་
བསྟན་འགྲོའི་ཕན་བདེ་སྤེལ་བའི་དམ་ཚིག་བསྒྲགས། རྟ་བོའི་ཤོག་ཁའི་དཔོན་པོ་
ཁྲོ་རྒྱལ་དུས་ཀྱི་ཆོས་ཉིད་དུ་གྱུར་པར་དབང་སྦྱངས་ཆོག་འཕོ་བ་སོགས་གནང་སྟེ་
གཤིན་པོའི་རྣམ་ཤེས་བདེ་ལྡན་ཞིང་དུ་འཁྲིད་པའི་ས་མཁན་མཛད། དེ་ནས་
རིམ་གྱིས་ཕྱིར་ཕེབས་ཏེ་དགེ་བཤེས་ངག་དབང་ཕུན་ཚོགས་ཚོགས་ཆེན་ཁྲིར་་་་་
བསྐོས། དགེ་བྱེད་ཅེས་པ་ཆུ་སྟག( སྤྱི་ལོ ༡༨ ༤༢)ལོ་མགྲིན་པ་ཆོས་ཀྱི་བང་
459



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཛོད་དུ་གྱུར་པའི་མཁས་གྲུབ་ཆེན་པོ་དབལ་མང་རིན་པོ་ཆེ་དང་འབྲིང་་་་་་
བཀའ་འགྱུར་བ་རྣམ་གཉིས་སྤྱན་དྲངས། འདུ་ཁང་ཆེན་མོར་རྗེ་ཉིད་དབུར་
བཞུགས་གྲྭ་མང་དང་བཅས་པར་སྨྲ་བའི་དབང་ཕྱུག་དབལ་མང་རིན་པོ་ཆེ་ནས་་་
བླ་མ་མཆོད་པ་དང་ཕྱག་ཆེན་སྦྲགས་མའི་ཁྲིད་ཉིན་བདུན་གྱི་བར་གསུང་བཤད་
མཐའ་ཆོད་པ་དང་། དཔལ་གསང་བ་འདུས་པ་མི་བསྐྱོད་པའི་དབང་སྟ་གོན་
དང་བཅས་པ། དབེན་ས་སྙན་བརྒྱུད་ཀྱི་འཕོ་ཁྲིད་སོགས་ཟབ་ཆོས་མཐའ་ཡས་
པ་སྩལ་པ་གསན་ཅིང་དངོས་འབུལ་དུ་དངུལ་སྲང་བརྒྱ་དང་རྟ་ཆེན་གོས་ཕྲུག་་་་་
པགས་རིགས་སོགས་ཕོན་ཆེ་བ་ཕུལ། བླ་མ་རིན་པོ་ཆེ་དེ་ཉིད་ནས་ཀྱང་རྗེ་བླ་མ་
འདི་ལ་རྒྱལ་བ་ཚེ་དཔག་མེད་ཀྱི་སྐུ་བརྙན་ཁྲུ་གང་བ་ཕུལ་ཏེ་བསྟན་འགྲོའི་དོན་་་་
རྒྱ་ཆེར་མཛད་ཕྱིར་ཞབས་པད་ཡུན་རིང་དུ་བརྟན་དགོས་ཚུལ་སོགས་ཞུ་་་་་་་་
གནང་ མཁས་བཙུན་ཆེན་པོ་འབྲིང་བ་བཀའ་འགྱུར་བ་ཚང་ནས་ཀྱང་རྗེ་ཉིད་
ཚོགས་མང་དང་བཅས་པར་འགྲེལ་བ་བཞི་སྦྲགས་ཀྱི་བཤད་ལུང་རྒྱུད་སྟོད་ཀྱི་ས་
ཕྱག་བཞེས་བཞིན་སྩལ་པར་དངོས་འབུལ་གྱ་ནོམ་པ་ཕུལ། ཟམ་ཚ་དང་བཞག་
སྡོམ་གཉིས་ལ་ཁ་མཆུ་ཆེན་པོ་བྱུང་བར་ཕན་ཚུན་གཉིས་ཀར་ཐུགས་རྗེ་ཆེན་པོའི་ས
དབང་གནང་ཞིང་ཆོས་དང་དམ་ཚིག་ལ་བཀར་བའི་གསུང་ནན་ཅན་གྱིས་རྩོད་་་་
པ་ཆོས་ཕྱོགས་སུ་ཞི་བར་བྱས། ལོ་སྔོན་མ་འདིར་གྲྭ་ཚང་ལ་བཀའ་ཆོས་དང་
བསླབ་བྱ་སོགས་སྔ་མུ་བཞིན་གནང་བའི་ལྷོང་ཞིག་ཏུ། ད་བདག་གི་སྐྱེ་ཕྲེང་སྔོན་
མ་རྣམས་སྐུ་ཚེ་འདི་དང་འདི་ལྟ་བུའི་བར་དུ་དགོན་པ་འདི་བསྐྱངས་པ་ཡིན།
ཀུན་དགའ་ཆོས་འཕགས་ཀྱིས་ལོ་བཞི་བཅུ་ཞེ་ལྔའི་བར་གདན་ས་བསྐྱངས་ཟེར་་་་
བ་ཞིག་བྱས་ན། གསུང་བ་སོགས་བྱུང་བས་ཐམས་ཅད་ཀྱི་ཡིད་ཐེ་ཚོམ་དུ་གྱུར་ཏེ་
ནགས་ཚང་སྐུ་རྟེན་ལ་ཞུས་པར་བརྟན་བཞུགས་མང་པོ་འབུལ་དགོས་ཚུལ་ཕེབས་
པ་བཞིན་འཛིན་གྲྭ་སོ་སོ་ནས་བརྟན་བཞུགས་ཀྱི་གསོལ་བ་བཏབ་ཅིང་ཁྱད་པར་
460



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན། །
རྡོ་རྗེ་འཆང་དཀོན་མཆོག་སྨོན་ལམ་རིན་པོ་ཆེ་སྙུན་གཞི་ཞིག་གི་སྐབས་རྗེ་ཉིད་སྐུ་
རྐྱང་དུ་ཕེབས་ཏེ་ཕན་ཚུན་དུ་བརྟན་བཞུགས་འབུལ་རེས་མཛད་པས་ཡབ་སྲས་་་་
གཉིས་ཐུགས་བསྐྱེད་ལྷན་ཅིག་པའི་སྟོབས་ཀྱིས་ཞབས་པད་ལྷུན་ཆགས་པའི་་་་་་
བཀའ་དྲིན་བསྐྱངས། མཛེས་བྱེད་ཅེས་པ་ཆུ་ཡོས( སྤྱི་ལོ༡༨ ༤༣）ལོ་གྲྭ་ཚང་ལ་
རྗེའི་གསུང་འབུམ་གྱི་ལུང་གནང་འཕྲོ་སྩལ། རེབ་ཀོང་ཕྱོགས་སུ་ཕེབས་ཏེ་གྲུབ་
དབང་སྐལ་ལྡན་རྒྱ་མཚོའི་སྤྲུལ་པའི་སྐུ་དང་མཇལ་ཕྲད་མཛད་ཅིང་ལ་ཁ་ཧུ་ཐོག་་
ཐུས་འཚམས་ཞུས་ཕུལ། བླ་མ་བློ་གསལ་གྱི་གཞི་ལ་སྐྱབས་འཇུག་ཞུས་པར་
མཎྜལ་བཞི་པ་བསྒྲུབ་ན་ལེགས་པོ་འོང་ཕེབས། ཁྲོ་མོ་ཞེས་པ་ཤིང་འབྲུག(སྤྱི་
མོ༡༨༤༤) ལོ་རིགས་སྨྲའི་ཁྱུ་རྒྱན་དགེ་བཤེས་ངག་དབང་མཚན་ཅན་དང་་་་་་་
དཀོན་མཆོག་བསྟན་འཛིན་རྣམ་གཉིས་ནས་བཀའ་པོད་ལྔའི་དམ་བཅའ་ཉིན་་་་་
གསུམ་གྱི་བར་བཞག་སྟེ་སྨོན་ལམ་རབ་འབྱམས་པའི་དམ་བཅའི་སྲོལ་གསར་དུ་་་་
ཚུགས། དགེ་བཤེས་དཀོན་མཆོག་བསྟན་འཛིན་ཚོགས་ཆེན་ཁྲིར་བསྐོ་བཞག་
མཛད་དེ། གནམ་ལ་ཧོར་ཚང་ཕྱོགས་སུ་ཕེབས། དགོན་གསར་དུ་ཆོས་ལུང་མང་
དུ་གནང་ཞིང་། གཏོང་སྒོ་དང་འགྲིག་ལམ་ལ་དག་ཐེར་མཛད། སྣ་ཚོགས་དབྱིག་
ཅེས་པ་ཤིང་མོ་སྦྲུལ་གྱི( སྤྱི་ལོ༡༨ ༤༥）ལོ་དབལ་ཤུལ་དཔོན་པོ་རྒྱལ་མཚན་ལྔ་་་་
པའི་ལམ་དུ་སོང་བར་སྤྱན་དྲངས་ཏེ་རྨ་ཆུའི་གྲུར་ཐོན་པ་ན་ཀུན་གཟིགས་ཡེ་ཤེས་
ཀྱི་ཉི་མ་ཆེན་པོ་རྗེ་འཇམ་དབྱངས་བཞད་པ་རིན་པོ་ཆེ་ཡང་དེར་ཕེབས་པ་དང་་་་
འཛོམ་སྟེ་མཇལ་འཕྲད་མཛད་ཅིང་ཆིབས་ཆེན་གཅིག་ཕུལ་བ་དེ་མ་ཐག་བཅིབས་
ནས་ཕེབས། ཕྱི་ཉིན་རྗེ་འདི་ཉིད་ཕར་ཕེབས་པ་དང་རྗེ་འཇམ་དབྱངས་བཞད་
པ་རིན་པོ་ཆེ་སྦྱིན་བདག་གི་གམ་ནས་ཆིབས་གོང་དུ་བཞེངས་པ་དུས་མཚུངས་་་་་
པས་མཇལ་མི་ཁྲོམ་ཆེན་པོའི་དབུས་སུ་སླར་ཡང་མཇལ་ཕྲད་མཛད་དེ་ཕན་ཚུན་་་
དུ་ཕྱག་འབུལ་ཞིང་མཇལ་དར་རྩེ་སྤྲོད་གནང་ཞིང་སྣང་ཚོད་ལ་སྐྱབས་མགོན་་་་་་
461



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཆོག་དེ་ཉིད་ཀྱིས་རྗེ་འདིའི་ཞལ་གྱི་དཀྱིལ་འཁོར་ཡུན་རིང་བོའི་བར་དུ་སྤྱན་་་་་
རས་ཀྱིས་བཙའ་བར་མཛད་པ་ཙམ་ལས་གསུང་འཕྲོས་སོགས་མངོན་པ་མ་མཛད་
ཀྱང་། དག་པ་ཡེ་ཤེས་ཀྱི་དབྱིངས་ཟབ་མོ་ནས་ཕན་ཚུན་དུ་སྐུ་དོན་གྱི་སྐོར་
སོགས་ལ་བཀའ་མཆིད་ལྷུག་པར་མཛད་པ་ནི་རྗེས་སོར་གྱི་ཡབ་སྲས་གཉིས་ཀའི་་་་
གསུང་ཟུར་ལས་དཔོག་པར་ནུས་སོ། །དེ་ལ་འདི་སྐད་ཅེས་བྱ་སྟེ། རྣམ་ཀུན་
གཟིགས་པའི་ཡེ་ཤེས་གཅིག་ཉིད་ལས། །དྲང་དོན་ཐ་དད་གཟུགས་སྐུའི་རྣམ་
རོལ་པས། །ཕན་ཚུན་གུས་འདུད་སྲི་ཞིའི་མཛད་བཟང་གི། །ངོ་མཚར་མཐོང་ཚེ་
དད་ལྡན་མཆི་མ་དཀུ། །ལོག་པའི་ལམ་དུ་འཕྱན་པའི་སྙིགས་དུས་འགྲོ། །འདི་
དག་ཐར་པར་བཀྲི་བའི་ཐབས་གང་ཞེས། །ཡབ་སྲས་རྒྱུ་མེད་འགྲོ་ལས་རྩ་བ་ཡིས།།
ཐུགས་གསང་ཀློང་ནས་བཀའ་བགྲོས་མཛད་པར་འཁུམ། །ཨེ་མ་སྲིད་ཞིའི་སྐྱབས་
གཅིག་ཟུང་། །ལྷ་རྒྱུད་འཛིན་མའི་ལྟོ་བ་རུ། །ཞབས་སེན་ལྷན་ཅིག་བཀོད་གྱུར་
པས། །གསེར་ལྡན་མ་ཡང་སྐལ་བཟང་འཛིན། །དབོན་འདས་དེ་ཉིད་ཀྱི་དོན་དུ་
རྣམ་པར་སྣང་མཛད་ཀྱི་སྦྱངས་ཆོག་འཕོ་བ་སོགས་ཀྱིས་གཤེན་པོའི་རྣམ་ཤེས་མི་་
ཁོམ་གཡང་ས་ལས་སྐྱོབ་པར་མཛད་ཅིང་གསེར་བྲིས་ཀྱི་བཀའ་འགྱུར་གསར་་་༌༌་
བཞེངས་ལ་རབ་གནས་ཀྱང་གནང་བར་དངུལ་སྲང་བརྒྱ་དང་ལྔ་བཅུ་རྟ་ནོར་་་་་་
སུམ་ཅུ་སོགས་ཀྱི་དངོས་འབུལ་གཟབ། སྟོན་སྦྱིན་བདག་འགའི་ངོར་སྐྱང་ཚ་
འབྲིང་བ་སོགས་བརྒྱུད་དེ་ཆི་བི་ཞིས་ཁོག་ཏུ་ཕེབས་ཏེ། རྒྱ་མཆེད་དགོན་གྲོང་།
རྒྱ་ཏིས་འགོ། རྨེ་རི་ཡིན་ཀྱུ་ཙེ། ཤིང་ཁམས་རི་ཁྲོད་བདེ་ཐང་སོགས་སོ་སོའི་སྒར་
གྲོང་རྣམས་སུ་ཞབས་ཀྱི་པདྨོ་བཀོད་དེ་བཀའ་ཆོས་དང་རིམ་གྲོ་བསྔོ་སྨོན་སོགས་་་་
ཀྱིས་ཡིད་ཚིམ་པར་མཛད། རྒྱ་མཁར་དགོན་དང་ཀླུ་ཆུང་སོགས་བརྒྱུད་དེ་གཙོས་
བླ་བྲང་དུ་ཕེབས་ནས་གསེར་ཁྲི་རིན་པོ་ཆེ་ལས་ལམ་གྱི་གཙོ་བོ་རྣམ་གསུམ་གྱི་་་༌་
ཁྲིད་གསན་ཅིང་དངོས་འབུལ་དང་གསོལ་སྟོན་རྒྱ་ཆེར་མཛད་དེ་གདན་སར་་་་་་
462



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
ཕེབས། །ཟིལ་གནོན་ཞེས་པ་མེ་ཕོ་རྟའི( སྤྱི་ལོ ༡༨ ༤༦)ལོ་ཤིས་ཚང་དང་མཛོད་
དགེ་སྟོད་ཐང་སྐོར་སོགས་ཀྱི་སྦྱིན་བདག་དད་ལྡན་འགའི་རེ་བ་སྐོང་བར་མཛད་་་
དེ་མ་འགྱངས་པར་མ་དགོན་དུ་ཕེབས་ནས་ཡུན་རིང་དུ་སྐུ་མཚམས་དམ་པར་་་་་
མཛད་དེ་ཟབ་ལམ་རྡོ་རྗེའི་རྣལ་འབྱོར་གཡོ་བ་མེད་པ་ལྷུར་བཞེས་ཏེ། བཅད་རྒྱ་
གྲོལ་ནས་སྐྱ་འགོ །རོང་རུ། ཟངས་དཀར་ཨ་མཆོག་སོགས་སུ་དད་ལྡན་རྣམས་
ཆོས་ཀྱི་སྦྱིན་པས་ཚིམ་པར་མཛད་དེ། རྗེ་བླ་མས་རོང་བོ་ལྗགས་ནག་པ་ལ། སྦྱིན་
བདག་སྟོབས་ལྡན་རྒྱལ་པོས་རྟག་ཏུ་བཀུར་ཞེས་ལུང་བསྟན་པའི་སྦྱིན་བདག་ཡུལ་
གངས་ཅན་གྱི་མ་གདྷ་བཟང་མོ་མཆོག་རྩེ་རྒྱལ་མོས་སྤྱན་དྲངས་ཏེ་རྒྱལ་སར་་་་་་་་
ཕེབས། ཀུན་རིག་གི་དབང་ལྷོ་སྒོ། ཐུགས་རྗེ་ཆེན་པོ་སོགས་ལྷག་ལྷ་མང་པོའི་
རྗེས་གནང་། ཡི་དམ་གྱི་སྒོ་ནས་ཞི་རྒྱས་དབང་གསུམ་གྱི་སྦྱིན་སྲེག་ཚེ་དབང་
སོགས་སྩལ་ཞིང་། དངུལ་སྲང་བརྒྱ་དང་བཅོ་ལྔ་སོགས་ཀྱི་དངོས་འབུལ་སྦམ་
མཐོ་བ་དང་བཅས་བློན་ཆེན་ཏཱ་རོ་ཚེ་དབང་ནས་རྗེ་བླ་མ་ཉིད་ཀྱི་རྣམ་ཐར་དང་་་་
མཆོག་རྩེ་རྒྱལ་རབས་སོགས་ཀྱི་ལོ་རྒྱུས་དང་འབྲེལ་བའི་སྐྱབས་འཇུག་ཞུས། དེ་
ནས་ཨ་འཁྱམས་སོགས་རྔ་སྨད་བརྒྱུད་དེ་དམེ་རྒྱལ་བློན་གྱིས་ཞུས་ངོར་ཤོག་ཁའི་་་
གཞུང་ལ་ཁ་བ་རི་བའི་ལྷ་སྐལ་འཕགས་པ་སྤྱན་རས་གཟིགས་ཀྱི་དབང་སྟ་གོན་་་་་
དང་བཅས་པ་སྩལ་ཞིང་མཇལ་མི་སྟོང་ཕྲག་མང་པོར་ཡིག་དྲུག་གི་ལུང་འབོགས་་་
པ་སོགས་ཀྱིས་དགེ་བའི་ལམ་ལ་བཀོད། ཨ་མཆོག་སྤྲུལ་པའི་སྐུ་ཞིང་དུ་གཤེགས་
པར་སྤྱན་དྲངས་ཏེ་ཀུན་རིག་གི་ཆོ་ག་ཁྲུས་དང་བསྔོ་སྨོན་སོགས་ཀྱིས་ཐུགས་་་་་
དགོངས་ཆོས་དབྱིངས་སུ་རྫོགས་པར་མཛད་ནས་རིམ་གྱིས་ཕེབས། སྤྲེའུ་ཞེས་པ་
མེ་མོ་ལུག་གི( སྤྱི་ལོ༡༨༧༥）ལོ་དགེ་བཤེས་རེ་མདོ་པ་ཚོགས་ཆེན་ཁྲིར་བསྐོ་་་་་
བཞག་མཛད། ། མགྲོན་གཉེར་དགེ་སློང་དཔལ་ལྡན་དབུས་སུ་སོང་ནས་ཕྱིར་
འབྱོར་བར་ཉེ་བའི་ཚེ། ཕྱག་མཛོད་རྒྱལ་མཚན་ལ་ཁྱོད་དེ་རིང་དཔལ་ལྡན་གྱི་
463



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དབུས་བསུར་སོང་གསུངས། ལགས་སོ་ཞུས་པར། ཁྱོད་ཡིད་མི་ཆེས་ན་དེ་རིང་
སོང་དང་ཕྲད་པར་མ་ཟད་ཁེལ་ཀ་ཞིག་ནས་ཕྲད་ཡོང་གསུངས་པར་དེ་ཁོ་ན་་་་་་
བཞིན་བྱུང་། གཞན་ཡང་ཉིན་གཅིག་དབོན་པོ་དེ་ཉིད་ལ་ཁྱོད་མྱུར་བར་ཕ་ཡུལ་
དུ་སོང་ན་ལེགས་གསུངས་ཏེ་ནན་གྱིས་གཏོང་བར་མཛད་པའི་ལམ་དུ་ཡུལ་ནས་་
ཕ་འདས་སོང་སྟེ་བརྡར་འོང་བའི་མི་རྣམས་དང་ཕྲད་པ་སོགས་སྐབས་དེར་ཐོལ་་་
བྱུང་དུ་འབྱུང་འགྱུར་དང་མི་མ་ཡིན་མང་པོ་ཕེབས་བཞུད་ཀྱི་ཚེ་ཆིབས་བསུར་་་་་
ཡོང་བ་ཡང་ཞལ་གྱིས་བཞེས་ཤིང་། བྱམས་མེ་ནས་སྦྱིན་སྲེག་ཅིག་གི་ཚེ་ཡུངས་
དཀར་འབུལ་བའི་ཐད་དུ་ཨ་ཨ་བགེགས་ཞིག་ཚིག་སོང་གསུངས་པ་ལྟ་བུ་དེས་་་་་
སང་གི་རྫུན་ཁྲམ་དང་གཡོ་སྒྱུའི་ལྷ་མཐོང་འདྲེ་མཐོང་དང་མི་འདྲ་བ་ཡི་གེའི་ལམ་
དུ་བྲིར་མི་ལང་ངོ༌། །སྟོན་གཟའ་ཚོང་དབྱིས་སྨད་སོགས་ལ་ཕེབས་ཤིང་ལྷ་གསོ་
དགོན་དུ་རྗེ་ཡབ་སྲས་གསུམ་གྱི་སྐུ་བརྙན་བཞེངས་རྒྱུའི་མཐུན་རྐྱེན་དང་བཀོད་་་་
ཁྱབ་གནང་། དེ་ནས་མཁར་ཆེན་ཞིས་ནས་བཟུང་བྱང་ཁོག་བརྒྱུད་དེ་གདན་
སར་འབྱོར། དགུན་གྱི་རིང་བཅད་རྒྱ་དམ་པར་མཛད་དེ་གསུང་སྐད་མཐོན་པོས་
བྱང་ཆུབ་ལམ་རིམ་ཆུང་དུ་སྐྱོར་སྦྱངས་ཀྱི་རྣམ་པ་མཛད་དེ་ཞི་ལྷག་གི་སྐོར་གཙོ་༌་་
བོར་གྱུར་པའི་ལམ་ཡོངས་རྫོགས་ལ་རྩེ་གཅིག་པའི་ཐུགས་དམ་གནད་དུ་སྨིན་པ་་་
དང་ཡི་དམ་གྱི་སྒོམ་བཟླས་ཟབ་མོ་ལ་གཞོལ་བ་གནང་། ཕུར་བུ་ཞེས་པ་ས་ཕོ་
སྤྲེའུའི( སྤྱི་ལོ༡༨༤༨）ལོ་རིགས་བརྒྱའི་ཁྱབ་བདག་དཀོན་མཆོག་སྨོན་ལམ་རིན་་་
པོ་ཆེར་གྲྭ་ཚང་གཞུང་ལ་མི་ཏྲ་བརྒྱ་རྩིའི་དབང་སྩོལ་དགོས་པའི་བཀའ་གནང་སྟེ་་
འཁོར་ཆེན་གྱི་དབང་རྫོགས་པའི་བར་རྗེ་ཉིད་ནས་ལེགས་པར་གསན་ཅིང་། དེ་
ནས་གློ་བུར་དུ་སྐུ་སྙུན་བཞེས་ནས་གསན་རྒྱུར་མ་སོང་བར། ལྷག་མ་རྣམས་གྲྭ་
ཚང་ལ་རྫོགས་པར་སྩལ་ཏེ་མཇུག་ཏུ་ཚོགས་ཀྱི་འཁོར་ལོ་དང་དངོས་འབུལ་རྒྱུ་་་་
ཆེར་ཕུལ། རྨོག་རིའི་འགོ་བ་སོགས་ཟམ་ཚའི་སྦྱིན་བདག་འགས་གདན་དྲངས་
464



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན། །
པར་སོ་སོའི་འདོད་བསྟན་གྱི་དམ་པའི་ཆོས་ཀྱི་བདུད་རྩིས་རེ་བའི་བུམ་བཟང་་་་་་
འགེངས་པར་མཛད། དེ་ལྟར་ཡུལ་གྲུ་གང་དུ་ཞབས་སེན་བཀོད་པ་དེར་ཟབ་པ་
དང་རྒྱ་ཆེ་བའི་དམ་པའི་ཆོས་ཀྱི་འཁོར་ལོ་བསྐོར་བ་དང་། འཕོ་བ་བཀའ་བསྒོ་
བསྔོ་སྨོན་སོགས་ཀྱིས་སོ་སོའི་རེ་བ་སྐོང་བ། གྱོད་ཆེ་ཆུང་གང་ལ་ཡང་བཀའ་ནན་
བཙན་བརྗིད་ཀྱིས་འདུམ་པར་མཛད་པ་སོགས་ཐབས་ལ་མཁས་པའི་འཕྲིན་ལས་་
ཀྱི་འཇུག་པ་སྣ་ཚོགས་པས་སྣོད་བཅུད་ཀྱི་རྒུད་པ་བསལ་ཏེ་གནས་སྐབས་དང་་་་
མཐར་ཐུག་གི་བཀྲ་ཤིས་དང་བདེ་སྐྱིད་ཀྱི་སྣང་བས་ཁྱབ་པར་མཛད་དོ། །སྨྲས་པ།
གང་ལ་རེག་པ་དགེ་མཚན་ཕུང་པོ་རུ། །སྒྲུབ་བྱེད་གང་གི་ཞབས་པད་བཅུ་གཉིས་
བདག །སྐལ་ལྡན་གདུལ་བྱའི་དད་པའི་རླུང་ཤུགས་ཀྱིས། །རིས་མེད་ཡུལ་ལྗོངས་
མཁའ་ལ་ཅི་ཡང་དྲངས། །དེ་ཚེ་ལུས་ཅན་སྐལ་བར་འཚམས་པ་ཡི། །དུས་ལས་
ཡོལ་མེད་འཕྲིན་ལས་ཟེར་ཕྲེང་གིས། །བརྟན་གཡོའི་རྒུད་མུན་མིང་གི་མཐར་
བྱས་ཏེ། །བདེ་ལེགས་རྫོགས་ལྡན་སྣང་བའི་དཔལ་ཡོན་བྱིན། །འབྱོར་ལྡན་སྦྱིན་
བདག་པད་དཀར་གཞོན་ནུའི་ཚོགས། །དད་གདུང་མོས་གུས་གེ་སར་སོ་ཕྲེང་
རྒོད། །བདོག་པའི་མཆོད་སྤྲིན་སྦྲང་རྩིའི་ཁུར་ལྕི་བའི། །ལྡེམ་ལྡེམ་ལུས་ཀྱི་སྡོང་བུ་
རྣམ་པར་དུད། །དེ་ལྟའི་རྨད་བྱུང་མཛད་པའི་མཐའ། །རང་གི་ལུས་དང་མཉམ་
དོགས་ཏེ། །རབ་ཡངས་ཀུན་གསལ་སྒེག་མོ་ཡང་། །ང་རྒྱལ་སྲོལ་གྱིས་མཁའ་ལ་
འཕགས། །ཚུལ་འཆོས་ངན་གཡོའི་སྒྱུ་ཐབས་ཀྱིས། །རྒྱལ་ཁམས་བསྐོར་བའི་ཚུལ་
མིན་པར། །སྙིང་རྗེ་ཆེན་པོས་རིས་མེད་ཀྱི། །འགྲོ་དོན་མཛད་པའི་རྣམ་ཐར་ཡིན།།
ཞེས་དུས་གསུམ་རྒྱལ་བའི་སྙིང་རྗེའི་རང་གཟུགས་རྗེ་བཙུན་ཀུན་དགའ་ཆོས་་་་་་་
འཕགས་ཐུབ་བསྟན་ཉི་མ་དཔལ་བཟང་པོའི་རྣམ་ཐར་སྐལ་བཟང་བློ་གསལ་་་་་་
མགུལ་རྒྱན་ལས་མཆོད་རྟེན་མཐོང་གྲོལ་ཆེན་མོ་གསར་བཞེངས་མཛད་པ་སོགས་་
བྱ་བ་ལས་ཀྱི་འཁོར་ལོ་གཙོ་བོར་གྱུར་པའི་བསྟན་འགྲོའི་དོན་རླབས་པོ་ཆེ་མཛད་་་
465



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་རིམ་པར་ཕྱེ་བ་སྟེ་བཞི་པའོ། །
༥.རྣམ་ཐར་གྱི་དོན་བསྡུ་བ་དང་མཛད་པའི་ཐ་མ་
བསྟན་པའི་རིམ་པ།
ཕྱོགས་བཅུའི་དཔལ་སྟུག་ཡོངས་ཀྱི་མེས་པོ་གང་། །རྒྱལ་སྲས་གཞོན་ནུའི་ཆ་
ལུགས་འཛིན་པ་ལས། །བདེན་གཉིས་རྭ་གདེངས་སྣང་སྟོང་དྲག་ཤུལ་གར། །
བསྒྱུར་མཛད་བླ་མ་ལྷ་དེས་རྟག་པར་སྲུངས། །དེ་ལྟར་རྗེ་བླ་མ་ཐུགས་རྗེའི་གཏེར་
ཆེན་འདི་ཉིད་བསྐལ་པ་གྲངས་མེད་པའི་སྔོན་ནས་བླ་མེད་སྐུ་བཞིའི་གོ་འཕང་་་་་་
མངོན་དུ་མཛད་ཟིན་ཀྱང་། གདུལ་དཀའ་བའི་འགྲོ་བ་རྣམས་ལ་བརྩེ་བས་ཉེ་
བར་དགོངས་ཏེ་གང་འདུལ་གྱི་སྤྲུལ་པའི་བཀོད་པ་སྨྲ་བསམ་གྱི་ཡུལ་ལས་འདས་་
པ་སྟོན་པར་མཛད་པ་ལས་ཐུན་མོང་སྣང་ཚོད་དང་བསྟུན་ཏེ་འདུལ་བ་འཛིན་པ་་
རྣམས་ཀྱི་མཆོག་དགྲ་བཅོམ་པ་ཉེ་བར་འཁོར་ནས་བཟུང་མཁས་པ་དང་གྲུབ་་་་་
པའི་སྐྱེས་བུ་གསེར་རིའི་ཕྲེང་བ་བསྒྲིགས་པ་ལྟ་བུ་བཞི་བཅུ་ལྷག་ཙམ་གྱི་རྟོགས་པ་
བརྗོད་པ་ནི་གྲུབ་པའི་དབང་ཕྱུག་གོང་མས་མཛད་པའི་འཁྲུངས་རབས་རྣམ་ཐར་
ཆེན་མོར་གསལ་བ་ལྟར་ཡིན་ལ། སྐུ་ཚེ་འདི་ཉིད་ཀྱི་དབང་དུ་བྱས་པའི་ཐོག་མར་
སྐུ་བལྟམས་པའི་མཛད་པ་ནས་རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར་་་
མཛད་པའི་ཐ་མ་སྟོན་པ་ལ་ཉེ་བར་ཕྱོགས་པའི་བར་གྱི་རྣམ་པར་ཐར་བ་ཆེ་ལོང་་་་
ཙམ་བརྗོད་ཟིན་ནས། ད་ནི་དེ་དག་གི་དོན་མདོར་དྲིལ་ན་བདག་ཉིད་ཆེན་པོ་དེ་
ཉིད་ཀྱི་མཁས་པའི་ཡོན་ཏན་མཁྱེན་པ་ཕུན་སུམ་ཚོགས་པའི་དབང་དུ་བྱས་ན་་་་་
འཇམ་དབྱངས་མི་ཡི་གཟུགས་ཅན་མདོ་སྔགས་ཐུབ་བསྟན་ཡོངས་ཀྱི་མངའ་་་་
བདག འཇམ་པའི་དབྱངས་དཱི་པཾ་མཚན་ཅན་དང་། བཀའ་གདམས་བསྟན་པའི་
466



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
སྲོག་ཤིང་དགེ་བའི་བཤེས་གཉེན་ཡེ་ཤེས་བྱམས་པ་སོགས་མཚན་ཉིད་དང་ལྡན་་་་
པའི་ཐེག་པ་མཆོག་གི་དགེ་བའི་བཤེས་གཉེན་དུ་མ་བཀུར་སྟི་དང་ཕུ་དུད་སྲི་ཞུ་་་་
བླ་ན་མེད་པའི་སྒོ་ནས་བསྟེན་ཏེ་ཐུན་མོང་དང་ཐུན་མོང་མ་ཡིན་པའི་ལམ་གྱི་་་་
གནད་རྣམས་མ་ཚང་བ་མེད་པར་གསན་བསམ་དོགས་གཅོད་སོགས་ཀྱིས་སྒྲོ་་་་་
འདོགས་ལྷག་མེད་དུ་བཅད་ཅིང་། ཇི་ལྟར་གཏན་ལ་ཕབ་པའི་དོན་ལ་ཚིག་སྤྱི་
ཙམ་དུ་མ་སོང་བའི་ཉམས་མྱོང་གི་གོ་བ་གཏིང་ཚུགས་པ་འཁྲུངས་པས། གཞན་
ལ་ཆོས་འཆད་པ་ལ་སོགས་པའི་ཚེ་ཡང་། དེང་སང་གི་འཆད་པ་པོ་རྣམས་སློབ་
མ་ལ་ཕན་པ་གཙོ་བོར་མི་བྱེད་པར་རང་ཉིད་མཁས་གྲགས་འདོད་པས་ལུང་་་་་་
རིགས་ཀྱི་སྤྲོས་པ་རྒྱ་གང་ཆེས་ཉི་མ་འཕུལ་བའི་འབྱམས་བཤད་དེ་ལྟ་བུ་མིན་པར་
ཚིག་གི་སྡེབ་སྦྱོར་ལེགས་ཤིང་དོན་གྱི་གནད་འགག་འདྲིལ་བའི་ལྗགས་བཤད་་་་་་་
གསེར་གྱི་ཐིག་པ་ལྟ་བུ་ཉུང་ངུ་རེས་དོན་རྫོགས་པར་སྟོན་པས་གདུལ་བྱའི་བློ་ལ་་་་
ཚིག་བཟུང་སླ་ཞིང་དོན་འཆར་སྐྱེན་པ་ཁོ་ན་མཛད། གདན་ས་ཆེན་པོའི་འདུས་
པའི་སྡེ་སོགས་དད་ལྡན་སློབ་མ་རྣམས་ལ་བཀའ་ཡི་བསླབ་སྟོན་ཞལ་བཀོད་་་་་་་་
སོགས་གནང་བའི་ཚེ་ནི་ཚིག་སྦྱོར་ལེགས་པོའི་མཛེས་ལམ་སོགས་ཡེ་མི་མཛད་་་་་་
པར་ཕལ་སྐད་འབའ་ཞིག་གིས་གནང་བའི་གསུང་གི་ཉམས་སོགས་སྔོན་ཡེར་བ་་་་
ལྷ་རི་སྙིང་པོའི་མགུར་སོགས་སུ་ཇོ་འབྲོམ་ཡབ་སྲས་རྣམས་ཀྱིས་ཆོས་ཀྱི་གླེང་མོ་་་་
དང་བཀའ་སློབ་མཛད་པའི་གསུང་གི་ཉམས་ཇི་ལྟ་བ་བཞིན་ཡོད་ཅེས་དགེ་བའི་་་
བཤེས་གཉེན་འགའི་ངག་ལས་ཐོས་ཤིང་། དེ་ལྟ་བུའི་ཚུལ་གྱིས་སྐྱོན་མཚང་
དམར་འབྱིན་གྱིས་བཤེས་གཉེན་གྱི་མཆོག་མཚང་ལ་རྒོལ་བ་དང་གདམས་ངག་གི་
མཆོག་མཚང་ཐོག་ཏུ་འབབ་པ་ཁོ་ན་མཛད་དེ་གདུལ་བྱ་རྣམས་ཀྱི་སྐལ་བ་དང་་་་
འཚམ་པར་བློ་ཆོས་སུ་བསྐོར་བར་མཛད། ཁྱད་པར་གདན་ས་ཆེན་པོ་དགེ་ལྡན་
བཀྲ་ཤིས་འཁྱིལ་གྱི་གླིང་འདིར་བཀའ་པོད་ལྔའི་བཤད་གྲྭ་གསར་འཛུགས་སོགས་་
467



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཛད་ཆེན་རྣམས་ལྟ་ཅི་སྨོས་ཏེ། ཐ་ན་ཐ་མ་ཁ་དང་བོད་ལྷམ། སྣམ་ཤམ་སོགས་
མི་མཛེས་པའི་རིགས་དུ་མ་ལ་ཆོས་སྐྱོང་ཆེན་པོར་གཉེར་གཏད་དང་བཅས་་་་་་
བཀག་ཆ་ཆེར་མཛད་པ་སོགས་སྒོ་གང་ཐད་ནས་སྐལ་ལྡན་དང་བ་འདྲེན་པའི་་་་་
དམིགས་རྐྱེན་དུ་འགྱུར་བའི་ཐབས་ཚུལ་འབའ་ཞིག་ཐུགས་ལ་བརྣག་པས་ཆུ་ཆར་
སོགས་ལ་མི་འཛེམ་པར་འཛིན་གྲྭ་སོ་སོའི་ནང་དུ་དམ་བཅའ་དང་བགྲོ་གླེང་ལ་་་་
གཟིགས་རྟོགས་ཀྱི་ཆེད་ཡང་ཡང་ཕེབས་པ་སོགས་འགྲིག་ལམ་གྱི་དག་ཐེར་ད་་་་་་
དམ་ཕྲ་ཞིབ་གང་དགོས་རྗེ་ཉིད་ཀྱིས་ཐུགས་ཁུར་བཞེས་ཏེ་ཞལ་བཀོད་མཛད་་་་་་
པས་རྗེས་སོར་ཞལ་ནས། ད་ངས་དགོན་འདིར་དབུ་མཛད་ཀྱི་འདོན་པའི་དབུ་
བསྐུལ་ཚུལ་ཚུན་ཆད་བསླབ་ཟིན་པས་བློ་བདེ་ཞེས་གསུངས་པའི་དོན་བཞིན་རང་
སྐྱིད་གཞན་སྨོན་གྱི་ཡུལ་དུ་གྱུར་པ་འདི་ལྟ་བུ་བྱུང་བས་བཀའ་དྲིན་འཁོར་མཐའ་་
མ་མཆིས་པ་མཛད་པ་ནི་ལུགས་གཉིས་ཀྱི་མཁྱེན་རྒྱ་རྨད་དུ་བྱུང་བའི་རྣམ་ཐར་རོ།
བཙུན་པའི་ཡོན་ཏན་གྱི་དབང་དུ་བྱས་ན་ཕྱི་སོ་ཐར། ནང་བྱང་སེམས་གསང་བ་
རྡོ་རྗེ་ཐེག་པའི་སྡོམ་པ་དང་དམ་ཚིག་རྩ་བ་ཡན་ལག་དང་བཅས་པ་མཐའ་དག་་་་
དྲན་པ་དང་ཤེས་བཞིན་བག་ཡོད་བརྟན་པོའི་སྒོ་ནས་སྤྱན་གྱི་འབྲས་བུ་བཞིན་་་་་་
བསྲུང་བར་མཛད་པས་ཚུལ་ཁྲིམས་ཀྱི་ཕུང་བོ་ཡོངས་སུ་དག་པའི་མཐུ་ལས་སྐུ་ལ་་
བཞེས་པའི་ན་བཟའ་དང་ཉེར་སྤྱད་སོགས་ལས་ཚུལ་ཁྲིམས་ཀྱི་དྲི་བསུང་རྒྱང་་་་་་
རིང་བོའི་བར་དུ་འཐུལ་བར་མ་ཟད། དད་ལྡན་རྣམས་ལ་སྲུང་མདུད་ཕྱག་ཏུ་
ཅུང་ཟད་རེ་བསྣམས་ཏེ་ཤ་ལ་མ་བཅར་གསུངས་ཤིང་གནང་བ་དེ་དག་གི་མགུལ་་
དུ་བཟུང་ནས་ཞག་ཁ་ཤས་ཀྱི་བར་ཚུལ་ཁྲིམས་ཀྱི་དྲི་བསུང་ཆད་པ་མེད་པ་སོགས།
རྟོགས་པ་མཐོན་པོ་ལ་བསྙད་བཏགས་པའི་གྲུབ་རྫུའི་སྨྱོ་སྤྱོད་དང་མི་འདྲ་བར་་་་་
མཁས་པ་དགྱེས་པའི་རྣམ་ཐར་ངོ་མཚར་བའོ། །བཟང་བོའི་ཡོན་ཏན་གྱི་དབང་
དུ་བྱས་ན་བདག་པས་གཞན་གཅེས་པའི་བྱང་ཆུབ་ཀྱི་སེམས་ཀྱི་གཞན་དབང་དུ་་་
468



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
གྱུར་པས། ཉམ་ཐག་པའི་འགྲོ་བ་འདི་དག་ལས་གང་རྒྱུད་མ་སྨིན་པ་དེ་ནི་སྨིན་
པར་བྱ། སྨིན་པ་རྣམས་ནི་གྲོལ་བར་བྱ། གྲོལ་བ་རྣམས་ཀྱི་ལམ་མཐར་ཕྱིན་པར་
བྱ་སྙམ་པ་འབའ་ཞིག་ཐུགས་ལ་དགོངས་པས་མདུན་དུ་མཇལ་མི་མཐོ་དམན་ཇི་་་
འདྲ་ཞིག་མཇལ་ཡང་གསུང་འཕྲོས་ཀྱི་ལྷོང་ལ་ཨ་སྙིང་རྗེ་ཞེས་ཡང་ཡང་ཞལ་ནས་་
ཐོན་འགྲོ་བ་གང་གི་ཞབས་ཀྱི་པདྨོ་ལ་རེག་པའི་གུས་སློབ་སྦྱིན་བདག་རྣམས་ལ་་་་
མངོན་སུམ་དུ་གྲུབ་པ་ལྟར་ལགས་ལ། དེ་ལྟ་བུའི་བརྩེ་བ་སྙིང་རྗེ་ཆེན་པོས་ཐུགས་
རྒྱུད་རང་དབང་མེད་པར་བསྐྱོད་པས། སྐྱེ་བོ་རྣམས་ཀྱི་ངག་གི་ལས་ངན་པའི་
བདག་འབྲས་ལས་གྲུབ་པའི་ས་ལམ་བགྲོད་དཀའ་བ་སོགས་སུ་འབྱོན་པའི་ཚེ་་་་་་
ཡང་ཐུགས་ངལ་གྱི་རྣམ་པ་གཏན་མི་མཛད་ཅིང་། ཞབས་ཕྱི་རྣམས་ནས་ས་ལམ་
ངན་པས་སྐུ་ངལ་ཆེ་ཞུས་ན་སྐྱོན་མེད་ས་ལམ་བཟང་བར་འདུག་གསུངས་ཏེ་་་་་་
ཞབས་ཐང་ཁོ་ནར་ཕེབས་པ་གནང་། ཐུགས་རྒྱུད་ལ་བྱམས་སྙིང་རྗེའི་རྟོགས་པ་
དེ་ལྟ་བུ་མངའ་བས། བཀའ་ཆོས་དང་ལྗགས་བསྔོ་སོགས་ཀྱི་ཚེ་གསུང་གི་
གདངས་སྙན་ཅིང་འཇེབས་ལ་ཕྲ་ཞིང་མཉེན་པ་ཚངས་པའི་དབྱངས་ཟིལ་གྱིས་་་་
གནོན་ནུས་པ་ལྟ་བུའི་ཆ་ཤས་ཕྲ་མོ་རེ་ཐོས་པ་ཙམ་གྱིས་རང་དབང་མེད་པར་་་་་
ལག་པའི་པདྨོ་སྙིང་གར་ཟུམ་པར་བྱེད་ཅིང་། ཁྱད་པར་འཕོ་བ་སོགས་སྙན་པའི་
དབྱངས་ཀྱིས་གསུངས་ཚེ་དད་ལྡན་རྣམས་རང་དབང་མེད་དུ་མཆི་མ་འཁྲུགས་་་་
པར་བྱེད་པ་ཞིག་ཡོད་པ་ཡང་བརྩེ་བ་ཕུན་སུམ་ཚོགས་པའི་འབྲས་རྟགས་བླ་ན་་་་་
མེད་པའོ། །མཐུ་སྟོབས་ནུས་པ་དང་འཕྲིན་ལས་ཕུན་སུམ་ཚོགས་བའི་དབང་དུ་
བྱས་ན། གློ་བུར་དུ་ནད་གདོན་གྱིས་གཟིར་བ་དང་། དུས་རིང་བོ་ནས་ནད་ཀྱིས་
མནར་བ་སོགས་ལ་བཀའ་བསྒོ་དང་ལྗགས་མཆིལ་ཙམ་གྱིས་གྲོལ་བ་གྲངས་མང་་་་
པོ་ཡོད་ཅིང་། ནག་ཕྱོགས་ཀྱི་བགེགས་གདུག་པའི་བར་གཅོད་ཀྱིས་གཙེས་པས་
སྨྱོ་འབོག་དང་བརྒྱལ་ནད་ཅན་མཐའ་ཡས་པ་ལ་ཕྱག་ནས་བྲབ་པ་ཙམ་གྱིས་ནད་་
469



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལས་གྲོལ་བའང་མང་ལ། མགོ་ལོག་ཕྱོགས་སུ་ཕེབས་སྐབས་ཤིག་ལམ་ཁར་ཕ་
བོང་ཆེན་པོ་ཞིག་ཡོད་པའི་སར་ཆིབས་བཤོལ་ཏེ་ཕ་བོང་གི་གོང་དུ་ཕེབས་སླར་་་་་
ཡང་དེའི་གོང་དུ་ཕེབས་པ་སོགས་ཡུན་རིང་པོའི་བར་དུ་བཞུགས་ཏེ་ཆིབས་གོང་་་་
དུ་ཕེབས་པ་ནས་ཐུགས་རྒྱལ་དྲག་པོ་བཞེས་ནས་ཞལ་རས་གནག་ཅིང་ཆེ་བཙན་་་་
སུ་ལ་ཡང་གསུང་མི་འདྲེ་བར་རིང་དུ་ཕེབས་པར་རླུང་འཚུབ་དྲག་པོས་དབུ་་་་་་
གདུགས་ཀྱི་ཡུ་བ་བཅག་པ་སོགས་འཚུབ་ཆ་ཆེ་ཙམ་བྱུང་ཞིང་། རྗེས་སོར་ཕ་བོང་
དེ་ལ་འདྲེ་གདོན་གདུག་པ་ཅན་ཞིག་གནས་པ་ཀིརྟི་རིན་པོ་ཆེས་དམ་ལ་བཏགས་་
པ་རེད་ཅེས་གྲགས་པ་སོགས་སྐུའི་རྣམ་འགྱུར་དང་གསུང་གི་ཐ་ཚིག ཐུགས་ཀྱི་
ཏིང་ངེ་འཛིན་ཟབ་མོའི་སྟོབས་ཀྱིས་དམ་ལ་བཏགས་པའི་གཞི་བདག་ཡུལ་འདྲེ་་་
མཐའ་དག་བཀའ་ལས་ཅུང་ཟད་ཀྱང་མི་འདའ་བའི་གྲུབ་དབང་གོང་མ་རྣམས་་་་
ཀྱི་རྣམ་པར་ཐར་བ་བདག་གིར་བཞེས། །གསང་ཆེན་རིམ་གཉིས་ཀྱི་རྣལ་འབྱོར་
ཟབ་མོ་ལ་མངའ་བརྙེས་པས་བསྟན་སྲུང་རྒྱ་མཚོའི་ཚོགས་རྣམས་བྲན་དུ་འཁོལ་་་་
ཞིང་ལས་རབ་འབྱམས་ཐམས་ཅད་བཀའ་བཞིན་བསྒྲུབས་པས་ཐ་ན་རྨ་ཆུའི་དར་
ཆད་ལ་ཁད་པའི་སྐབས་ཤིག་འབུད་མ་ཕོད་པ་ལ་རྗེ་འདི་ཉིད་ནས་གཟིགས་ཏེ་་་་
འབྲས་སྤུངས་ཆོས་སྐྱོང་གིས་གནང་བའི་བཙན་མདུང་དེ་ཉིད་སྔོན་དུ་ཁྱེར་ལ་་་་་་
སོང་དང་སྐྱོན་མེད་གསུངས་ཏེ་རྗེ་ཉིད་ཀྱིས་རྟིང་མནན་ནས་ཕེབས་ཚར་བ་དང་་་་
མཉམ་དུ་དར་ཆད་སོང་བ་སོགས་ཆོས་སྲུང་གི་འཕྲིན་ལས་སུ་མངོན་པ་མཐའ་་་་་
ཡས་པ་བྱུང་བའི་ལོ་རྒྱུས་ཡོད། ཡུལ་ཕྱོགས་གང་དུ་ཞབས་ཀྱི་པདྨོ་བཀོད་པ་དེར་
རིམ་གྲོ་གནད་སྨིན་མཛད་པ་ལྟ་ཞོག ཕྱག་ནས་འཐོར་བ་དང་བདེན་ཚིག་གི་
ཤིས་བརྗོད་རེ་མཛད་པ་ཙམ་གྱིས་མི་ཕྱུགས་ཀྱི་ནད་ཡམས་རྒྱུན་ཆད་པ་དང་།
སད་སེར་ཐན་པའི་གནོད་པ་ཕྲ་མོ་ཡང་མེད་པར་ལོ་ལེགས་ཤིང་བདེ་སྐྱིད་འཕེལ་་
བ་གདོན་མི་ཟ་བར་འབྱུང་བ་ཀུན་ལ་རླུང་ལྟར་གྲགས་པ་བཞིན་ནོ། །གང་དུ་
470



ལ
;
རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན། །
ཕེབས་པ་དེར་ཁ་མཆུ་རྩོད་གླེང་གང་ཡོད་ཐམས་ཅད་ལ་གཤིན་པོའི་དོན་དུ་བསྔོ་་
སྨོན་དང་འཕོ་བ་ཆེད་དུ་མཛད་པ་དང༌། ལས་འབྲས་ཀྱི་རྣམ་བཞག་དང་འབྲེལ་
བའི་བཀའ་ནན་བཙན་བརྗིད། ཕྱག་རྫས་ཀྱི་གནང་སྦྱིན་ཕངས་མེད་དུ་སྩོལ་བ་
སོགས་ཐབས་མཁས་ཀྱི་མཛད་པ་སྣ་ཚོགས་པས་འདུམ་པར་མཛད་པ་དང་།
སྦྱིན་བདག་སྙིང་ནས་དད་པ་དང་ལྡན་པ་རྣམས་ཀྱི་ཁྱིམ་དུ་ཕེབས་ཚེ་བག་ཕེབས་
པའི་གསུང་གླེང་གིས་སོ་སོར་གཟེངས་བསྟོད་ཀྱིས་ཡིད་མགུ་བར་མཛད་ཅིང་། །
རང་རང་གི་མོས་པ་དང་བསྟུན་པའི་བཀའ་ཆོས་རིམ་གྲོ་བསྔོ་སྨོན་བཀའ་བསྒོ་་་་
ཕྱག་དབང་ལུང་བསྟན་སོགས་སྐུ་ངལ་ལ་ཅུང་ཟད་ཀྱང་མི་འཛེམ་པར་རེ་བ་་་་་་་
ཡོངས་སུ་སྐོང་བར་མཛད་པས་ཉིན་ཐོག་ཐག་འདས་ཀྱང་སྲོད་མ་ཎི་ཁྲི་ཕྲག་རེ་མ་
གསུང་བར་གཟིམས་པ་མི་མཛད། འབྱུང་འགྱུར་གྱི་དོན་གང་དུས་ཐམས་ཅད་
མངོན་སུམ་དུ་གཟིགས་ཏེ་གསུངས་པས་ཐོག་ཏུ་མི་འབབ་པ་མི་སྲིད་ལ་སྐབས་་་་་
འགར་གཞན་རྒྱུད་ཀྱི་སེམས་ཀྱི་འགྱུ་བ་ཕྲ་མོ་རེ་ཡང་གཟིགས་ཏེ་གསུངས་པས་་་་་་
ཐམས་ཅད་འཇིགས་ཤིང་ཞུམ་པ་འབྱུང་བ་སོགས་མདོར་ན་ཐུན་མོང་དང་ཐུན་
མོང་མ་ཡིན་པའི་ཡོན་ཏན་མཐའ་ཡས་པའི་ཕུང་པོར་གྱུར་པས་མཐོང་ཐོས་དྲན་་་
རེག་གི་འགྲོ་བ་མཐའ་དག་གི་རྒྱུད་ལ་ཐར་བ་དང་ཐམས་ཅད་མཁྱེན་པའི་ས་བོན་
བླ་ན་མེད་པ་འཇོག་པའི་རྣམ་པར་ཐར་བ་ངོ་མཚར་བ་ལ་བདག་ལེགས་སུ་འདོད་
པ་རྣམས་ཀྱིས་མི་ལྡོག་པའི་དད་པ་བསྐྱེད་དེ་འདི་ལྟ་བུའི་དམ་པའི་མགོན་དང་ཚེ་
རབས་ཐམས་ཅད་དུ་མི་འབྲལ་བའི་སྨོན་ལམ་འདེབས་པར་རིགས་སོ། །ཟབ་
ཡངས་མཁྱེན་བརྩེའི་སྤྲིན་སྔོན་བ་གམ་ནས། །གང་འཚམས་དམ་ཆོས་དབྱར་རྔ་
རྒོད་པ་དང༌། །ལྷན་ཅིག་ཐབས་མཁས་མཛད་པའི་གྲུ་ཆར་གྱིས། །སྐྱེ་དགུའི་ཕན་
བདེའི་ལོ་ཏོག་ཆེས་ཆེར་སྤེལ། །སྲིད་ལས་འདས་ཀྱང་སྲིད་ན་བྲན་ལྟར་རྒྱུ། །
འཆིང་ལས་གྲོལ་ཡང་སྙིང་རྗེའི་ཞགས་པས་བཅིངས། །ཆགས་དང་བྲལ་ཡང་ཉམ་
471



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཐག་འགྲོ་ལ་ཆགས། །རྒྱལ་སྲས་དཔའ་བོའི་རྣམ་ཐར་ཨེ་མ་རྨད། །ཉེས་སྤྱོད་དྲི་
མར་རིང་ནས་འགྲས་པའི་ཐུགས། །བྱིང་རྒོད་གདོན་གྱིས་ནམ་ཡང་བརྫི་མིན་
ཞིང་། །ཤེས་རབ་མཚོན་ཆས་མཚན་མར་འཛིན་པའི་སྲོག །རིང་ནས་བཅད་ཁྱོད་
ཐར་བའི་ས་མཁན་ཉིད། །གདོད་མའི་དབྱིངས་དང་རོ་གཅིག་བདེ་བ་ཆེའི། །
རྣལ་འབྱོར་དབང་བསྒྱུར་རིག་འཛིན་གང་གི་དྲུང་། །ཆེ་བཙན་ནག་ཕྱོགས་
བདུད་རིགས་རྣམས་ཀྱི་མཐུ། །ཉི་མའི་ཟེར་གྱིས་རེག་པའི་ཀུནྡ་བཞིན། །མི་ལྡོག་
ལྷག་བསམ་སྙིང་སྟོབས་གོ་བགོས་ཤིང་། །ཐབས་མཁས་སྤྱོད་པའི་མཚོན་འཆང་
ཁྱོད་མིན་པ། །སྙིགས་མ་ལྔ་བདོའི་འབྲོག་དགོན་འཇིགས་རུང་འདིར། །འཇུག་
ནུས་སྐྱེས་མཆོག་དཔའ་བོ་དེ་སུ་ཞིག །དེ་ལྟར་སྐུ་དངོས་ཀྱི་བསྟན་འགྲོའི་དོན་
རླབས་པོ་ཆེ་རྣམས་མཛད་གྲུབ་པས་ཇི་ལྟར་སྟོན་པ་ཐུགས་རྗེ་ཅན་གྱིས་བསྟན་པ་་
བྱང་ཕྱོགས་སུ་དར་བའི་རྟེན་འབྲེལ་གྱི་ཆེད་རྩྭ་མཆོག་དྲུང་དུ་གཤེགས་ཏེ་མྱ་ངན་་
ལས་འདའ་བའི་ཚུལ་མཛད་པ་བཞིན་གདུལ་བྱའི་ཐ་མ་རྣམས་སྨིན་གྲོལ་གྱི་ལམ་་་
ལ་འགོད་པ་དང་། སྐུ་གདུང་གིས་འདུལ་བར་འོས་པའི་གདུལ་བྱ་རྣམས་ཀྱི་དོན་
མཛད་པའི་ཕྱིར་ཐེ་བོ་ཕྱོགས་སུ་ཕེབས། སྐུ་བསྟུན་ཅུང་ཟད་ཡོད་པས་ཞབས་ཕྱི་
རྣམས་ནས་མ་ཕེབས་ན་བཟང་ཞེས་ནན་གྱིས་ཞུ་བ་ཕུལ་ཀྱང་མ་གསན་པར་་་་་
ཆིབས་བསྐྱོད་དེ་གཟའ་ཚོང་སོགས་བརྒྱུད་ནས་སེ་བོ་རོང་དུ་ཕེབས། དབང་ཚང་
དགོན་དུ་ཐུགས་རྗེ་ཆེན་པོའི་དབང་སྟ་གོན་དང་བཅས་པ་སྩལ། སྡེ་དཀར་
དགོན་པ་བཀྲ་ཤིས་ཕུན་ཚོགས་གླིང་དུ་སྣར་ཐང་བརྒྱ་རྩའི་རྗེས་གནང་སོགས་་་་་
ཆོས་ལུང་མང་དུ་གནང་། གསེར་ཐང་དགོན་དུ་གྲུབ་རྒྱལ་ལུགས་ཀྱི་ཚེ་དབང་ལྷ་
མོའི་རྗེས་གནང་། དགའ་ལྡན་ལྷ་བརྒྱ་མའི་ལུང་ཁྲིད་སོགས་རྒྱས་པར་སྩལ་ཞིང་
དངོས་འབུལ་ཕོན་ཆེ་བ་སྤྱན་ལམ་དུ་བསྟར། །དེར་བསྟུན་གཞི་ཅུང་འཁྲུགས་ཏེ་
སྐུ་ཁམས་ལྟེམ་པས་ཆིབས་ཁ་ཕྱིར་བསྒྱུར་བའི་ལམ་དུ་གསུང་འཕྲོས་ཀྱི་ལྷོང་ལ་་་་་
472



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན། །
ངས་སྔར་དགེ་བཤེས་ཆོས་རྒྱ་མཚོ་ཚང་ལ་རྗེ་རིན་པོ་ཆེ་དེ་དགུང་ལོ་ཆེར་མ་་་་་་
བཞུགས་པ་ཅིའི་ཕྱིར་ཡིན་ཞུས་པར། སྐུ་དངོས་ཀྱི་གདུལ་བྱ་རྫོགས་པ་རེད་
གསུང་བྱུང་ཞེས་དང་། ཡང་ང་རི་བོ་རྩེ་ལྔ་དང་གླང་ཆེན་སོགས་བརྒྱུད་དེ་ཚ་ཁོ་
ཕྱོགས་ནས་འོང་ན་ཐང༌། ཡང་ན་རོང་བོ་སོགས་བརྒྱུད་དེ་སོག་པོ་ནས་འོང་ཡང་
སྲིད། ཞེས་སོགས་ཐེ་ཚོམ་དུ་འགྱུར་བའི་གསུང་མང་དུ་ཕེབས་ཀྱང་ཅི་ཡིན་གྱི་
དོགས་པ་མ་ཞུགས་སྣང་། དེ་ནས་ཡག་བཟང་ནང་ཟེར་བར་རི་འདི་ལ་མ་དགོན་
གྱི་མགོན་པོའི་བླ་རི་དང་དབྱིབས་འདྲ་བས་འདིར་འདུག་དགོས་གསུངས་ཏེ་་་་་་་
དགྱེས་ཉམས་དང་བཅས་བཞུགས་སྒར་བཏབ། གསེར་ཐང་དགོན་དུ་རྟ་མགྲིན་
གྱི་སྙིང་པོ་བྱེད་པ་སོགས་ཞབས་བརྟན་མང་དུ་བསྒྲུབས་པ་དང་། སྨན་གྱི་འཕྲོད་
བཞེས་སོགས་ཀྱིས་ཕན་སྐྱེད་མ་བྱུང༌། རྒྱལ་ཟླའི་བཅུ་དགུར་ལྕགས་མཁར་འཕེན་
པའི་དུས་ཡིན་གསུངས་ཏེ། དྲུག་ཅུ་བ་བསྔོས་ཤིང་། དགེ་ལྡན་བསྟན་འབར་མ་
དབྱངས་དང་བཅས་མ་ཆད་པར་ལེགས་པོ་ཞིག་འཐེན་དང་རྟེན་འབྲེལ་ཡོད་་་་་་་
གསུངས་ཏེ་བསྟན་པ་རྒྱས་པའི་ཐུགས་སྨོན་རླབས་པོ་ཆེ་མཛད། ཉེར་གཅིག་གི་
ཉིན་དགེ་བཤེས་མགོ་དཀར་ཟེར་བ་ལ་ཁྱོད་ཉི་ཤུ་གཉིས་ཀྱི་ཉིན་ཤོག་དང་དེ་ཉིན་
ངའི་ནད་དྲག་ཡོད་གསུངས། ཞབས་ཕྱི་པ་རྣམས་ལ་རྗེ་འཇམ་དབྱངས་བཞད་པ་
བླ་མ་དབུ་མ་པའི་སྤྲུལ་པ་ཡིན་པས་ཁྱེད་རྣམས་བློ་རྩེ་དེ་ལ་གཏོད་གསུངས་ནས་་་
བྱང་ཆུབ་ལམ་རིམ་གྱི་བདག་གཞན་མཉམ་བརྗེ་དང་ལྷག་མཐོང་གི་སྐོར་ལ་་་་་་
གཟིགས་རྟོག་གནང་ཞིང་གསུང་མི་འབྱིན་པར་བཞུགས། ས་སྤྲེལ(སྤྱི་
ལོ ༡༨༤༨）ཉེར་གཉིས་ཀྱི་ཐོ་རངས་སྐྱ་རེངས་ཤར་བ་དང་མཉམ་དུ་རྣམ་སྣང་གི་
ཆོས་བདུན་ལྡན་དུ་བཞུགས་ཏེ་ཧིག་གི་སྒྲ་གསུམ་གྱི་མཐར་སྟོང་པ་གསུམ་རིམ་་་་་
གྱིས་ཐིམ་སྟེ་ཐམས་ཅད་སྟོང་པ་འོད་གསལ་ཆོས་ཀྱི་སྐུ་མངོན་དུ་མཛད། རགས་
པའི་གཟུགས་སྐུའི་ཟ་མ་ཏོག་དད་ལྡན་རྣམས་ཀྱི་བསོད་ནམས་བསོག་པའི་ཞིང་་་
473



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དུ་བཞག་ནས། ཐུགས་སྒྲིབ་བྲལ་གྱི་ཡེ་ཤེས་ཆོས་སྐུ་དེ་ཉིད་འཕགས་མཆོག་ཕྱག་
ན་པདྨོའི་ཐུགས་ཀར་ཐིམ་པར་གྱུར་ཏོ། །དེའི་ཚེ་རྗེ་བླ་མ་དེ་ཉིད་ཀྱིས་འོད་
གསལ་ཆོས་ཀྱི་སྐུ་མངོན་དུ་མཛད་པའི་ཚུལ་ནི་འདི་ལྟ་བུའོ་ཞེས་མཚོན་པའི་ཕྱིར་་
ནམ་མཁའི་དབྱིངས་སུ་སྤྲིན་གྱི་འདུ་འགོད་དང་བསེར་བུའི་རྒྱུ་བ་ཕྲ་མོ་ཡང་མེད་་
པ་ཞག་མང་པོའི་བར་དུ་བྱུང་ཞིང་ཉི་ཟླ་སྐར་གསུམ་དུས་གཅིག་ཏུ་ཤར་བ་སོགས་
ལྟས་ངོ་མཚར་བའང་དུ་མ་བྱུང་། དེ་ལྟར་མཛད་པའི་ཐ་མ་དེ་ལྟ་བུ་བསྟན་པས་
དེར་འཁོད་མཐའ་དག་དམུས་ལོང་དམིགས་བུས་བོར་བ་བཞིན་ཅི་བྱ་གཏོལ་མེད་
དུ་གྱུར་ཀྱང་བསྲན་བཙུགས་ཏེ་གདན་ས་ཆེན་པོ་ནས་འོང་བའི་བླ་གྲྭ་རྣམས་དང་་
ལྷན་ཅིག་མཆོད་པའི་ཡོ་བྱད་རྒྱ་ཆེན་པོ་དང་བཅས་བླ་མ་མཆོད་པའི་ཆོ་ག་དང་་་་
སྤྱན་འདྲེན་ཁྲུས་གསོལ་སོགས་ཉིན་བཞིན་ཕུལ་ཞིང་ཚེས་ཉེར་ལྔའི་ཉིན་ཐུགས་་་་
དམ་གྲོལ་བའི་རྟགས་བྱུང་བར་སྐུ་གདུང་རིན་པོ་ཆེར་དྲི་བཟང་གི་ཆུས་ཁྲུས་་་་་་
འབུལ་བ་དང་གནས་ཡིག་གདགས་པ་སོགས་ཚུལ་དང་མཐུན་པར་བྱས་ཏེ་གོས་་་
དར་གྱི་ན་བཟའ་དང་དྲུག་ཆིངས་ཕུལ་ནས་ཟ་མ་ཏོག་ཏུ་བཞུགས་སུ་གསོལ་ཏེ་་་་
ཕེབས་བྱམས་ཀྱི་ནང་དུ་གདན་དྲངས། ལམ་བར་གྱི་སྐྱེ་བོ་རྣམས་ནས་ཕྱག་
མཆོད་བསྐོར་བ་སོགས་ཀྱིས་ཚོགས་རྒྱ་ཆེན་པོ་བསགས་ཤིང་འབྲེལ་ཚད་ཀྱི་རྒྱུད་་་
ལ་དད་པའི་ས་བོན་འཇོག་བཞིན་པས་རིམ་གྱིས་བླ་བྲང་ཆེན་མོར་གཟིམ་ཆུང་་་
ཚོམས་ཆེན་དུ་སྤྱན་དྲངས། མཆོད་ཡོན་མར་མེ་ཞལ་ཟས་སོགས་སྟོང་མཆོད་མང་
པོ་ཕུལ་བའི་མར་མེའི་འོད་ཀྱིས་ཕྱོགས་དེར་ཉིན་མཚན་ངོ་མི་ཤེས་པ་ལྟ་བུ་བྱུང་།
བསྙེན་སོང་ཆོག་གྲྭ་བ་མང་པོས་བདེ་གསང་འཇིགས་གསུམ་སོགས་དཀྱིལ་འཁོར་་
ཆེན་པོ་དུ་མའི་ཞལ་ཕྱེ་སྟེ་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་དྲུང་
དུ་བདག་ཉིད་འཇུག་ཅིང་དབང་བླང་བ་སོགས་ཞག་བདུན་ཕྲག་བདུན་གྱི་བར་་་་
བྱས་ཤིང་གྲྭ་ཚང་དང་འཛིན་གྲྭ་སོ་སོ་ནས་བཀའ་བཞིན་བསྒྲུབ་པའི་མཆོད་པར་་་་
474



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
དམིགས་ཏེ་བརྩི་བཞག རྒྱན་འཇུག རྒྱུད་གཞུང་། ཆོས་སྤྱོད་སོགས་ཀྱི་སྐྱོར་
སྦྱངས་དང་ཞལ་འདོན་གྱིས་ཉིན་མཚན་ཁོར་ཡུག་ཏུ་འདའ་བ་བྱུང་། བཀྲ་ཤིས་
འཁྱིལ་ནས་ཐམས་ཅད་མཁྱེན་གཟིགས་ཆེན་མོ་རྗེ་འཇམ་དབྱངས་བཞད་པ་རིན་་
པོ་ཆེ་སྤྱན་དྲངས་པར། མྱུར་མགྱོགས་གྱིས་ཕེབས་ཏེ་བླ་མ་མཆོད་པ་དང་ཀུན་
རིག་རྣམ་པར་སྣང་མཛད་ཀྱི་སྒོ་ནས་མཆོག་ཁྲུས་འབུལ་བ་གནང༌། དངོས་
འབུལ་དུ་སྐུ་གསུང་ཐུགས་རྟེན་གསེར་སྲང་བཅུ་དངུལ་སྲང་སྟོང་ཕྲག །རྟ་ཆེན་
དྲེའུ་མཛོ་གཅན་གཟན་གྱི་པགས་རིགས་སོགས་རྣམ་གྲངས་སྟོང་བརྒལ་བ་ཕུལ།
རྗེ་དེ་ཉིད་ནས་ཀྱང་ཞབས་ཕྱི་གྲྭ་མང་དང་བཅས་པར་ཞལ་ཏ་བསླབ་སྟོན་སོགས་་
ཐུགས་བརྩེ་བས་མཛད་ཅིང་སྐུ་གདུང་གི་ཞབས་ཏོག་རྗེས་སོར་ཡང་སྲིད་ཀྱི་དོན་་་་
སྐོར་སོགས་གང་ཅིར་ཐུགས་ཁུར་ཆེ་བཞེས་ཀྱིས་བཀའ་དྲིན་འཁོར་མཐའ་མ་་་་་
མཆིས་པ་གནང་། ལྷ་མོའི་གསེར་ཁྲི་རིན་པོ་ཆེ་ཡང་གདན་དྲངས་ཏེ་བདག་
འཇུག་མཆོག་ཁྲུས་སོགས་མཛད་པར་དངུལ་སྲང་བརྒྱ་དང་གོས་ཕྲུག་རྟ་ནོར་་་་་་
སོགས་ཀྱི་དངོས་འབུལ་བསྟར། བཀྲ་ཤིས་འཁྱིལ་དུ་བླ་མ་འཇམ་པའི་དབྱངས་ཀྱི་
སྤྲུལ་པའི་སྐུ་རིན་པོ་ཆེ་དང༌། སྡེ་པ་རིན་པོ་ཆེ། དབལ་མང་རྡོ་རྗེ་འཆང་སོགས་
བླ་མ་སོ་སོར་རྟ་ཆེན་གོས་ཕྲུག་སོགས་ཀྱི་བསྔོ་རྟེན་དང་། བླ་བྲང་ཚོགས་ཆེན་དུ་
དངུལ་སྲང་བརྒྱ་དང་ལྔ་བཅུ་རྟ་ནོར་སོགས་ཀྱི་མང་ཇ་དང་ཕོག་ཐེབས་ཕུལ། ཁྲི་
ཆེན་སྤྲུལ་པའི་སྐུ་བློ་བཟང་རྒྱལ་མཚན་སེངྒེ་དཔལ་བཟང་པོ་སྤྱན་དྲངས་ཏེ་་་་་་་
མཆོག་ཁྲུས་སོགས་ཕུལ་བར་དངུལ་སྲང་ལྔ་བཅུ་དང་གོས་ཕྲུག་སོགས་ཀྱི་དངོས་་་་
འབུལ་བཏེགས་ཤིང་རྗེ་དེ་ཉིད་ནས་ཀྱང་གང་ཅིའི་བསླབ་སྟོན་དང་བཀའ་མཆིད་
ཡིད་ཚིམ་པ་གནང་། གཞན་ཡང་དགོན་དང་སྒྲུབ་སྡེ་སོ་སོར་ཇ་ཚུལ་འགྱེད་
སོགས་དགོངས་རྫོགས་ཀྱི་རིམ་པ་མཐའ་ཡས་པ་བསྒྲུབས། བཀྲ་ཤིས་འཁྱིལ་ནས་
སྐུ་གདུང་གི་དོ་དམ་པ་རྫོང་སྟ་མཛད་པ་འབྱོར་ཏེ་སྐུ་གདུང་རིན་པོ་ཆེའི་ཞབས་་་
475



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཕྱི་ཇི་སྲིད་མཆོད་རྟེན་མ་འགྲུབ་ཀྱི་བར་དུ་བསྒྲུབ་པར་སྐུའི་དཀྱིལ་འཁོར་ལ་་་་་་
གཉེར་མ་དང་ཁམ་ཁུམ་མེད་པར་གཟི་མདངས་རྒྱས་ཤིང་སྐུའི་ཆ་ཤས་རྣམས་་་་་
ཤིན་ཏུ་མཉེན་པས་ཞབས་ཏོག་སྒྲུབ་སླ་བྱུང་བར་བརྟེན་དད་པ་མཆོག་ཏུ་འཕེལ།
ཅོ་ནེ་ཕྱོགས་ཀྱི་མགར་བ་མཁས་པ་བཀུག་སྟེ་དངུལ་སྲང་བརྒྱ་ཕྲག་མང་པོ་ལས་་་་
བྱང་ཆུབ་མཆོད་རྟེན་བཟོ་བཀོད་ཕུན་སུམ་ཚོགས་པ། མཆོག་རྩེ་བདག་མོའི་མགོ་
རྒྱན་ཞལ་འདེབས་སུ་ཕུལ་བ་སོགས་རིན་པོ་ཆེའི་ཕྲ་རྒྱན་ཁྱད་མཚར་མཐའ་ཡས་་་
པས་སྤྲས་པ་ལེགས་པར་བསྒྲུབས། སྔར་རྗེ་བླ་མ་ཉིད་ནས་སྐུ་འདའ་ཁར་ཞབས་
གྲས་རྣམས་ལ་ངེད་ཀྱི་ད་ཆ་ཁ་ཟས་རགས་པ་མ་བསྟེན་པར་ཁོག་གཙང་མ་བྱས་
ཡོད་པས་སེམས་ལ་ཟུངས། ཞེས་དམར་གདུང་དུ་བཞུགས་རྒྱུ་གསལ་བར་
གསུངས་པ་དང་། སྐྱབས་མཆོག་འཇམ་དབྱངས་བཞད་པ་ནས་ཀྱང་ཐུགས་
བརྟགས་དེ་མཐུན་བྱུང་བ་བཞིན་སྐུ་གདུང་རིན་པོ་ཆེ་རིལ་པོར་ཞལ་གསེར་དང་་་་
སྣམ་སྦྱར་ཆས་འཇུག་སོགས་ཀྱིས་སྤྲས་ཏེ་བུམ་པར་བཞུགས་སུ་གསོལ་ཞིང་།
རིང་བསྲེལ་རྣམ་བཞིས་བར་མཚམས་མེད་པར་གཏམས་ཏེ་འདུ་ཁང་ཆེན་མོའི་་་་
ཕུག་ཏུ་ལྷ་དང་བཅས་པའི་སྐྱེ་དགུ་མཐའ་དག་གི་བསོད་ནམས་བསོག་པའི་ཞིང་་་་
བླ་ན་མེད་པར་བཞུགས་པ་འདི་ལགས་སོ། །དེ་ལྟར་ཞིང་འདིའི་སྐུ་དངོས་ཀྱི་
གདུལ་བྱ་རྫོགས་པས་མྱ་ངན་ལས་འདའ་བའི་ཚུལ་བསྟན་ཀྱང༌། དག་པ་གཉིས་
ལྡན་གྱི་ཆོས་སྐུའི་ངང་ལས་གཡོ་བ་མེད་བཞིན། འབད་རྩོལ་དང་བྲལ་བའི་
འཕྲིན་ལས་ཀྱི་འཇུག་པ་འཁོར་བ་ཇི་སྲིད་དུ་ཆད་པ་མེད་པས། གང་ལ་གང་
འདུལ་གྱི་སྤྲུལ་བསྒྱུར་ཚད་བཟུང་དང་བྲལ་བས་སྐལ་བ་དད་ལྡན་པའི་འགྲོ་བ་་་་
རྣམས་ཀྱི་དོན་འབད་མེད་ལྷུན་གྲུབ་ཏུ་མཛད་པ་ཡིན་ནོ། །སྨྲས་པ། ཀྱེ་མ་ཐུབ་
བསྟན་པདྨོའི་གཉེན། །འཇིག་རྟེན་གསུམ་གྱི་མིག་གཅིག་གང་། །ཆོས་དབྱིངས་
ནུབ་རིས་རིལ་མིད་པས། །ས་འདི་མུན་པའི་བླ་གོས་འཛིན། །དེ་ཚེ་དམིགས་མེད་
476



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
དབྱིངས་ཉིད་དང་། །རོ་གཅིག་ཐུགས་མཆོག་དྲི་མ་མེད། །གྲུ་འཛིན་དབང་པོའི་
ཡེ་ཤེས་ཀློང་། །རང་གི་གནས་དེར་གཉིས་མེད་བཞུགས། །ལྷར་བཅས་ཡིད་ཅན་
ཟུར་ཕུད་ཀྱི། །རྒྱན་གཅིག་རགས་པའི་གཟུགས་ཀྱི་སྐུ། །སྲིད་དང་ཞི་བའི་མཆོད་
སྡོང་དུ། །ཐོབ་པས་སྙིང་ལ་ངལ་གསོ་བྱིན། །ཆུ་གཏེར་ཆེན་པོའི་རླབས་ཕྲེང་འགྲོ་
འོང་བཞིན། །དུས་ལས་མི་ཡོལ་འཕྲིན་ལས་འཇུག་པ་ནི། །སྲིད་པའི་འཁོར་ལོ་
སྟོངས་མིན་དེ་སྲིད་དུ། །ཆད་པ་མེད་པ་རྣམ་འདྲེན་ཡོངས་ཀྱི་གཤིས། །དེ་སླད་
དཀར་མིན་འབྲས་བུའི་རླབས་འཁྲུགས་པའི། །སྙིགས་མ་རྣམ་ལྔའི་མཚོར་བྱིང་
ཉམ་ཐག་ཀུན། །ཚད་མེད་བྱམས་དང་བརྩེ་བའི་ཕྱག་ཟུང་གིས། །ཕྱི་མའི་མཐར་
ཐུག་བར་དུ་བསྐྱང་དུ་གསོལ། །ཞེས་དུས་གསུམ་རྒྱལ་བའི་སྙིང་རྗེའི་རང་
གཟུགས་རྗེ་བཙུན་ཀུན་དགའ་ཆོས་འཕགས་ཐུབ་བསྟན་ཉི་མ་དཔལ་བཟང་པོའི་་
རྣམ་ཐར་སྐལ་བཟང་བློ་གསལ་མགུལ་རྒྱན་ལས་རྣམ་ཐར་གྱི་དོན་བསྡུ་བ་དང་་་་
མཛད་པའི་ཐ་མ་བསྟན་པའི་རིམ་པར་ཕྱེ་བ་སྟེ་ལྔ་པའོ། །
ས
༦. མཇུག་རྩོམ་དང་མཛད་བྱང་།
དེ་ལྟར་སྙིགས་མའི་འགྲོ་བ་ཡོངས་ཀྱི་སྐྱབས་གཅིག་སྤྱན་རས་གཟིགས་་་་་་
དབང་མིའི་གར་གྱིས་རྣམ་པར་རོལ་པ་ཀུན་གཟིགས་ཡེ་ཤེས་ཀྱི་ཉི་མ་ཆེན་པོ་གང་
དེའི་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པའི་རྟོགས་པ་བརྗོད་པ།
ཕྱོགས་བཅུའི་རྒྱལ་བ་སྲས་དང་བཅས་པ་རྣམས་ཀྱི་རླབས་པོ་ཆེའི་འཕྲིན་ལས་་་་་
ནམ་མཁའ་ལྟ་བུ་དང་ཁྱོན་མཉམ་པ། གང་གིས་མཐོང་བ་དང་ཐོས་པ་དང༌།
ཡིད་ལ་དྲན་པ་ཙམ་གྱིས་སྐལ་བ་དང་ལྡན་པའི་གང་ཟག་ཐམས་ཅད་ཀྱི་རྒྱུད་ལ་་་
ཐར་བ་དང་ཐམས་ཅད་མཁྱེན་པའི་ས་བོན་བླ་ན་མེད་པ་འཇོག་པའི་རྣམ་པར་་་་་
477



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཐར་པ་རྒྱ་མཚོ་ལྟ་བུ་ལས་དད་པའི་སྐྲ་རྩེས་བླངས་པའི་ཆུ་ཐིགས་ཙམ་ཞིག་དད་་་་་
ལྡན་སྐྱེ་བོ་ཡོངས་ཀྱི་གདུང་སེལ་དུ་ཉུང་ངུའི་ཚིག་གིས་གཏམ་དུ་བྱས་ཟིན་ཏོ། །
སླར་ཡང་སྨྲས་པ། རྨད་བྱུང་མཁྱེན་པའི་གཏིང་མཐའ་མི་མངོན་དམིགས་
མེད་སྙིང་རྗེའི་དབུ་བ་འཁྲིགས། །ཡོན་ཏན་རིན་ཆེན་བྱེ་བས་ཡོངས་གཏམས་
སྐལ་ལྡན་ཀླུ་དབང་ཚོགས་ཀྱིས་བསྟེན། །ལྷུན་གྲུབ་གཞན་ཕན་འཕྲིན་ལས་རླབས་
ཕྲེང་ཆལ་ཆིལ་གཡོ་བས་ཀུན་ནས་དཀྲིགས། །འགྲོ་བའི་བླ་མ་མཚུངས་མེད་
སྐྱབས་གཅིག་རྒྱ་མཚོ་ཆེ་དེ་རྟག་པར་རྒྱལ། །དྲི་མེད་བསླབ་གསུམ་རྩ་བ་རབ་
བརྟན་ཅིང་། །རིན་ཆེན་ཐུགས་མཆོག་ལོ་འདབ་ཕང་ཕུང་གཡོ། །རིམ་གཉིས་
རྣལ་འབྱོར་འབྲས་བཟང་ཁུར་གྱིས་བརྗིད། །སྔོན་མེད་ཡོངས་འདུའི་འཁྲི་ཤིང་ཨེ་
མ་རྨད། །ལེགས་བཤད་ཆང་གིས་ཉོན་མོངས་ཚ་གདུང་སེལ། ཐབས་མཁས་
མཛད་པས་ལུས་ཅན་ཐར་བར་འཁྲིད། །མཐུ་སྟོབས་ནུས་པས་ནག་ཕྱོགས་ཟིལ་
གནོན་པ། །འདི་འདྲ་ངོ་མཚར་བསྔགས་པའི་གནས་མིན་ནམ། །ཆགས་སྡང་
ཕྱོགས་ལྷུང་གཏམ་གྱི་འཁྲི་ཤིང་ལ། །སྒྲོ་བཏགས་གྲགས་སྐམ་ཡལ་ག་རང་རོང་
ཅན། །ཐར་འདོད་དགའ་སྐྱེད་བདེ་ལེགས་འབྲས་བུ་ཡིས། །ཡོངས་དབེན་ཅལ་
ཅོལ་ཚིག་ཕྲེང་སྐམ་པོའི་ཤིང༌། །མ་ཡིན་དམ་པའི་རྟོགས་བརྗོད་གེ་ས་ར། དོན་
མཐུན་གྲགས་པའི་དྲི་བསུང་འབུམ་འཐུལ་ཞིང་། །ངེས་ལེགས་སྦྲང་རྩིའི་ཁུར་
འཆང་པདྨོ་དཀར། །བདག་བློ་ཀུན་དགའི་སྐྱེད་ཚལ་ལས་འཁྲུངས་སོ། །འདིར་
འབད་ལེགས་བྱས་དག་བྱེད་གཙང་མའི་ཆབ། །དཔག་ཡས་རྒྱལ་དང་དེ་སྲས་མ་
ལུས་པའི། །བསོད་ནམས་རྒྱ་མཚོའི་ཀླུང་དང་རོ་གཅིག་པས། །སྲིད་མཐར་མི་
ཟད་བསྟན་འགྲོའི་དཔལ་གྱུར་ཅིག །ས་གསུམ་འགྲོ་བའི་ཕན་དང་བདེ་བའི་གཞི།།
ཐུབ་བསྟན་ཡང་སྙིང་འཇམ་དཔལ་སྙིང་པོའི་ལུགས། །ཚང་ལ་མ་ནོར་འཁྲུལ་
བའི་དྲི་བྲལ་གང་། །སྲིད་པའི་མཐར་ཡང་མི་ནུབ་དར་རྒྱས་ཤོག །མཆོག་གསུམ་
478



རྗེ་ཀུན་དགའ་ཆོས་འཕགས་ཐུབ་བསྟན་ཉི་མའི་རྣམ་ཐར་བློ་གསལ་མགུལ་རྒྱན།
ཐུགས་རྗེའི་ཉིན་བྱེད་འོད་རྣོན་གྱིས། །ལྔ་བདོའི་རྒུད་མུན་མིང་གི་མཐར་བྱས་ཏེ།།
བདེ་དགེ་ལེགས་ཚོགས་རྫོགས་ལྡན་སྣང་བ་ཡིས། །རབ་འབྱམས་ཕྱོགས་ཀྱི་འཁོར་
ལོ་ཁྱབ་གྱུར་ཅིག །བསླབ་གསུམ་མཛོད་འཛིན་ངུར་སྨྲིག་འཆང་བ་ཡིས། །ནོར་
འཛིན་དགའ་མའི་ཁྱོན་ཀུན་འགེངས་བྱས་ཏེ། །མདོ་སྔགས་དམ་ཆོས་ལྷ་རྔའི་སྒྲ་
དབྱངས་ཀྱིས། །འགྲོ་བ་རྨོངས་པའི་གཉིད་ལས་སློང་གྱུར་ཅིག །བདག་སོགས་
སྲིད་པར་འཁྱམས་པའི་འགྲོ་བ་ཀུན། །སྐྱེ་ཞིང་སྐྱེ་བར་མཚན་ལྡན་བཤེས་གཉེན་
དང་། །མི་འབྲལ་ཐེག་མཆོག་ཆོས་ཀྱི་དགའ་སྟོན་ལ། །ལོངས་སུ་སྤྱོད་པའི་སྐལ་
བཟང་ཐོབ་གྱུར་ཅིག །ཆོས་རྣམས་རང་བཞིན་སྣང་སྟོང་ཟུང་འཇུག་རྟེན་ཅིང་
འབྲེལ་འབྱུང་ལྷ་ཡི་རྫིང་རིང་དུ། །བསླུ་མེད་རིན་ཆེན་རྣམ་གསུམ་ཐུགས་རྗེའི་
མཐུན་པའི་རླུང་གི་ཤིང་རྟས་ཉེར་དྲངས་པའི། །ཕུན་ཚོགས་སྡེ་བཞིའི་གཟི་བྱིན་
སྟོང་འབར་སྨོན་དོན་ལྷུན་གྱིས་གྲུབ་པའི་རྟ་ལྗང་ཅན། །རྟག་པར་འཆར་བས་
ཡངས་པའི་འཇིག་རྟེན་དགེ་ལེགས་སྣང་བའི་དཔལ་གྱིས་སྐྱོང་གྱུར་ཅིག །
ཅེས་དུས་གསུམ་རྒྱལ་བའི་སྙིང་རྗེའི་རང་གཟུགས་རྗེ་བཙུན་ཀུན་དགའ་ཆོས་འཕགས་
ཐུབ་བསྟན་ཉི་མ་དཔལ་བཟང་པོའི་རྣམ་ཐར་གྱི་སྙིང་པོ་བསྡུས་པ་སྐལ་བཟང་བློ་གསལ་་་་་་
མགུལ་རྒྱན་ཞེས་བྱ་བ་འདི་ནི། དམ་པ་གང་དེའི་ཞབས་ཀྱི་པདྨོ་ཉེ་བར་བསྟེན་པའི་དགེ་བའི་
བཤེས་གཉེན་དུ་མ་ནས་བསྐུལ་བ་དང་། ཉེ་ཆར་རྣམ་དཔྱོད་མཆོག་ཏུ་ཡངས་པའི་སྔགས་
འཆང་ཚུལ་ལུང་སྤྲུལ་པའི་སྐུ་ནས་ལྷ་རྫས་དང་བལ་པོའི་རས་ཁྲ་བཅས་ནན་ཏན་ཆེན་པོས་་་
ཡང་ཡང་བསྐུལ་ཞིང་སྒྲུབ་པ་ལྷུར་ལེན་པའི་དད་ལྡན་མཁན་ཟུར་དཀོན་མཆོག་འོད་ཟེར་་་་་
ནས་ཀྱང་བསྐུལ་བའི་ངོར། སྐྱབས་མགོན་དམ་པ་གང་དེའི་མཚན་གྱིས་བྱིན་གྱིས་བརླབས་
པའི་བཀའ་དྲིན་གྱིས་འཚོ་བའི་བཙུན་གཟུགས་བློ་བཟང་འཕྲིན་ལས་བསྟན་པ་རྒྱ་མཚོ་ཞེས་་་
བགྱི་བས་རང་ལོ་ཉེར་གཅིག་ལོན་པ། རབ་མྱོས་ཞེས་པ་ལྕགས་རྟ( སྤྱི་ལོ ༡༨༧༠)ལོ་ཆུ་སྟོད་
ཟླ་བའི་ཡར་ཚེས་དགེ་བར་དཔལ་འགྱུར་མེད་ཀཱ་ལ་རིའི་གཟིམ་ཆུང་བདེ་ལྡན་དུ་སྦྱར་བའོ། །
འདིས་ཀྱང་བསྟན་པ་རིན་པོ་ཆེ་ཕྱོགས་དུས་ཀུན་ཏུ་རྒྱས་པར་བྱེད་ནུས་པར་གྱུར་ཅིག །ཨོཾ་སྭ་
479



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྟི། དུས་གསུམ་རྣམ་འདྲེན་ཡོངས་ཀྱི་སྙིང་རྗེའི་དཔལ། །གཅིག་བསྡུས་མཛེས་སྡུག་མཚན་
དཔེའི་གཟུགས་འཆང་བ། །ཞིང་འདིར་དུར་སྨྲིག་ན་བཟས་ཀླུབས་པའི་མགོན། །རིས་མེད་
འགྲོ་བའི་སྐྱབས་གཅིག་གང་དེ་རྒྱལ། །གསང་གསུམ་མཛད་བཟང་གཞན་ཕན་རླབས་བརྒྱའི་
གར། །རྩེན་པའི་རྣམ་ཐར་ཆུ་གཏེར་ཆེན་པོ་ཡི། །ཆ་ཤས་གདུང་སེལ་བདུད་རྩིའི་མཆོད་ཡོན་
འདི། །དད་ལྡན་ཡོངས་ཀྱི་ཀུན་དགའི་དཔྱིད་དུ་སྦྲེངས། །ཚུལ་འདིར་འབྲེལ་བ་ཐོགས་པའི་
མོས་ལྡན་ཀུན། །སྐྱེ་བར་མགོན་པོ་ཟླ་མེད་འདི་ཉིད་ཀྱིས། །རྗེས་བཟུང་བསམ་དང་སྦྱོར་བས་
བསྟེན་པ་ལ། །རྒྱལ་སྲས་རྟག་ཏུ་ངུ་ཡི་རྗེས་འགྲོར་ཤོག །སྐྱབས་གཅིག་གང་གི་འཕྲིན་ལས་ཉི་
མའི་འོད། །མར་གྱུར་འགྲོ་འདིའི་སྙིང་གི་པད་ཚལ་དུ། །ཞུགས་པས་སྡུག་ཀུན་གྲང་རེག་
མཐར་བྱས་ཏེ། །གཏན་བདེའི་འདབ་མ་ཅི་ཡང་བཞད་གྱུར་ཅིག །རྩོད་ལྡན་སྙིགས་མ་ལྔ་ཡི་
ཆུ་སྲིན་ཁར། །ཆུད་དེ་སྡུག་བསྔལ་ཁྲག་རྒྱུན་འཛག་པ་ཡི། །ཉམ་ཐག་མ་ལུས་སྙིང་རྗེ་མངའ་
རྣམས་ཀྱི། །ཐུགས་རྗེའི་ཀྱོ་བས་ནམ་ཡང་མི་གཏོང་ཤོག །ཅེས་པ་འདི་ཡང་གསོལ་བ་
འདེབས་པ་པོ་ཉིད་ཀྱིས་པར་གྱི་མཐུན་རྐྱེན་ཡང་སྦྱར་ཏེ་བསྒྲུབས་པའི་སྨོན་ཚིག་ཏུ་བྱེད་པ་་་
པོ་གོང་མཚུངས་སོ། །སརྦ་མངྒ་ལམ། །དགེའོ། །
480



༄༅། །སྐྱབས་མཆོག་ཐུབ་བསྟན་ཉི་མའི་རྣམ་
ཐར་གསོལ་འདེབས་ཚིགས་སུ་
བཅད་པ་བཞུགས། །
བློ་བཟང་འཕྲིན་ལས་བསྟན་པ་རྒྱ་མཚོས་མཛད།



སྐྱབས་མཆོག་ཐུབ་བསྟན་ཉི་མའི་རྣམ་ཐར་གསོལ་འདེབས།
༄༅། །དཔལ་ལྡན་ཟག་མེད་ཆོས་སྐུའི་མཁའ་དབྱིངས་སུ། །ཀུན་ཁྱབ་སྒྱུ་
འཕྲུལ་དྲ་བའི་རོལ་གར་ཅན། །ས་གསུམ་འགྲོ་བ་ཡོངས་ཀྱི་མགོན་གཅིག་དེའི། །
ཞབས་པད་ལྷར་བཅས་སྐྱེ་དགུའི་གཙུག་ན་མཛེས། །སྲིད་ཞིའི་འཆིང་བ་མ་ལུས་
དྲུང་ཕྱུངས་ཀྱང་། །འགྲོ་ལ་རྗེས་ཆགས་བརྩེ་བའི་ཞགས་པ་ཡིས། །གང་ཐུགས་
ནམ་ཡང་གཏོང་མིན་བཅིངས་པའི་མདངས། །ཆུ་ཟླ་བཞིན་དུ་སྣ་ཚོགས་བཀོད་
པར་འཆར། །འབད་རྩོལ་ཀུན་རྟོག་སྤྲོས་པ་ཕྲ་མོ་ཡང་། །རིང་དུ་སྤངས་བཞིན་
གདུལ་བྱའི་མོས་ངོ་རུ། །གང་འཚམས་གཟུགས་སྐུའི་རོལ་བ་མིག་འཕྲུལ་བཞིན། །
སྟོན་ཡང་ཉེར་ཞིའི་དབྱིངས་ལས་གཡོ་བ་མེད། །ཕྱོགས་བཅུའི་རྒྱལ་བའི་འཕྲིན་
ལས་རྒྱ་མཚོ་ཆེར། །རོ་གཅིག་གཞན་ཕན་མཛད་བཟང་རྨད་པོ་ཆེའི། །ཕ་མཐའ་
སར་གནས་དཔའ་བོའི་སྨྲ་བསམ་ལས། །འདས་ན་བྱིས་པའི་བློ་ཡིས་ཇི་ལྟར་
གཞལ། །འོན་ཀྱང་རྨད་བྱུང་མཛད་པའི་ཆ་ཤས་ཙམ། །སྐལ་བཟང་སྐྱེ་བོའི་སྙིང་
གི་གདུང་སེལ་དུ། །བདུད་རྩིའི་ཐུགས་ཕྲེང་ལྟ་བུར་སྤེལ་བ་ལ། །བདག་བློ་དད་
རང་སྤྲོ་བའི་རྩེ་དགའ་འཛིན། །སྔོན་ཚེ་རྣམ་འདྲེན་བྱེ་བའི་མདུན་ས་རུ། །ཟླ་བྲལ་
ཐུགས་བསྐྱེད་གོ་ཆ་བཞེས་པ་བཞིན། །འཕགས་བོད་ཡུལ་ལྗོངས་ཀུན་གསལ་
མཛེས་མའི་མགུལ། །སྣ་ཚོགས་སྤྲུལ་བའི་སྐར་ཕྲེང་དོ་ཤལ་རྒོད། །དཔལ་ལྡན་བླ་
མའི་ཞབས་ལ་གསོལ་བ་འདེབས། །དགེ་བཅུའི་དཔལ་ལྡན་འཛིན་མའི་ཐིག་ལེ་
རུ། །རྒྱལ་སྲས་པད་དཀར་གཞོན་ནུ་བལྟམས་པའི་མོད། །ལྷན་སྐྱེས་ཆོས་མཐུན་
སྤྱོད་པའི་དྲི་བསུང་གིས། །སྐལ་བཟང་སྐྱེ་བོར་ཀུན་དགའི་ཚོར་བ་བསྐྲུན། །
དཔལ་ལྡན་བླ་མའི་ཞབས་ལ་གསོལ་བ་འདེབས། །འཁོར་ལོ་གསུམ་གྱི་སྒྱུ་འཕྲུལ་
རོལ་བ་ཡིས། །རྫོགས་ལྡན་དཔལ་ཡོན་འགུགས་པའི་ངོ་མཚར་གྱི། །དགེ་བའི་
མཚན་མ་འཁྲུལ་མེད་ཟླ་བའི་གཟུགས། །རྒྱལ་ཡུམ་རྨི་ལམ་དག་པའི་ཆུ་མཚོར་
483



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཤར། །དཔལ་ལྡན་བླ་མའི་ཞབས་ལ་གསོལ་བ་འདེབས། །མཐུ་ལྡན་བསྟན་སྲུང་
དབང་པོ་རྡོ་རྗེ་གུར། །ལ་སོགས་འདས་དང་མ་འདས་སྲུང་ཚོགས་ཀྱིས། །འདུ་
འབྲལ་མེད་པར་སྲུང་ཞིང་སྐྱོབ་མཛད་པས། །མི་མཐུན་བགེགས་ཀྱི་གཡུལ་ལས་
རྣམ་པར་རྒྱལ། །དཔལ་ལྡན་བླ་མའི་ཞབས་ལ་གསོལ་བ་འདེབས། །འཁྲུལ་བྲལ་
ཚད་མའི་སྐྱེས་བུའི་བཀའ་ལུང་དང་། །སྔོན་གནས་རྗེས་དྲན་མཛད་པའི་གཏན་
ཚིགས་ལས། །གྲུ་འཛིན་དབང་ཕྱུག་སྤྲུལ་བའི་ཟློས་གར་དུ། །ངེས་པ་རྙེད་པས་
མོས་ལྡན་དགའ་བ་རྒྱས། །དཔལ་ལྡན་བླ་མའི་ཞབས་ལ་གསོལ་བ་འདེབས། །
ཁམས་གསུམ་སྲིད་པའི་ཕུན་ཚོགས་མཐའ་དག་ལ། །རྒྱབ་ཀྱིས་ཕྱོགས་པའི་ཐུགས་
ཀྱི་སྐྱེད་མོའི་ཚལ། །ཚངས་སྤྱོད་པདྨོའི་ཕྲེང་བས་ཉེར་མཛེས་པས། །ཐར་འདོད་
དཔུང་བའི་ཉེར་འཚོ་གཅིག་པུར་གྲུབ། །དཔལ་ལྡན་བླ་མའི་ཞབས་ལ་གསོལ་བ་
འདེབས། །འགྲོ་ཀུན་དགའ་བདེའི་དཔལ་གྱུར་ཆོས་ཀྱི་ཚུལ། །དུས་གསུམ་
འཕགས་མཆོག་མཐའ་དག་གཤེགས་པའི་ལམ། །ཐུབ་བསྟན་སྙིང་བོ་འཛིན་པའི་
ཆོས་ཀྱི་ཁྲི། །འགྲོ་མགོན་སྨྲ་བའི་ཉི་མས་ཡོངས་སུ་བཟུང་། །དཔལ་ལྡན་བླ་མའི་
ཞབས་ལ་གསོལ་བ་འདེབས། །ཐར་འདོད་འགྲོ་ལ་བརྩེ་བས་འདོམས་པའི་སླད། །
ཐེག་མཆོག་མཚན་ལྡན་བཤེས་གཉེན་དུ་མ་ཡི། །ཞབས་ཟུང་ནོར་བུའི་ཅོད་པན་
གཟི་འབར་བ། །མི་ཕྱེད་དད་པས་གཙུག་གི་རྒྱན་དུ་བཞེས། །དཔལ་ལྡན་བླ་མའི་
ཞབས་ལ་གསོལ་བ་འདེབས། །ཡབ་གཅིག་མཁྱེན་གཏེར་བསྟན་པའི་སྒྲོན་མེ་ཡིས།།
ཐུགས་གསང་ཆོས་ཀྱི་མཛོད་བརྒྱ་ཕྱེ་བ་ལས། །ཟབ་རྒྱས་མདོ་རྒྱུད་མན་ངག་
དབང་གི་རྒྱལ། །བཞེད་དགུར་སྩལ་བས་གདམས་པའི་གཏེར་དུ་གྱུར། །དཔལ་
ལྡན་བླ་མའི་ཞབས་ལ་གསོལ་བ་འདེབས། །རབ་འབྱམས་གཞུང་བརྒྱའི་ཚིག་དོན་
ཐོགས་མེད་དུ། །ཐུགས་སུ་ཆུད་ཅིང་བསྙེལ་བ་མི་མངའ་བས། །གཟུངས་སྤོབས་
རྣམ་འབྱེད་སྣང་བའི་གཏེར་མཛོད་ལ། །རིང་ནས་མངའ་དབང་བསྒྱུར་བའི་
484



སྐྱབས་མཆོག་ཐུབ་བསྟན་ཉི་མའི་རྣམ་ཐར་གསོལ་འདེབས།
འབྲས་རྟགས་བསྟན། །དཔལ་ལྡན་བླ་མའི་ཞབས་ལ་གསོལ་བ་འདེབས། །མཆོག་
ཐུན་དངོས་གྲུབ་དབྱིག་གི་ཆར་འབབས་པའི། །ཡི་དམ་ཆོས་སྲུང་དུ་མའི་རྣལ་
འབྱོར་ལ། །རིང་དུ་གཞོལ་བས་བརྟན་དང་གཡོ་བ་ཀུན། །རྟེན་དང་བརྟེན་པའི་
དཀྱིལ་འཁོར་རོལ་བར་ཤར། །དཔལ་ལྡན་བླ་མའི་ཞབས་ལ་གསོལ་བ་འདེབས། །
དེ་ཚེ་འཇམ་མགོན་བསྟན་སྲུང་ཆོས་ཀྱི་རྒྱལ། །དགྱེས་པའི་གར་གྱིས་དྲི་བྲལ་ལྷ་
རྫས་དར། །ཕུལ་ཞིང་རབ་གུས་ཉམས་ལྡན་གསལ་གཟིགས་པས། །དགེ་ལྡན་
བསྟན་ལ་དབང་བསྒྱུར་རྟེན་འབྲེལ་འགྲིག །དཔལ་ལྡན་བླ་མའི་ཞབས་ལ་གསོལ་
བ་འདེབས། །ཕུན་ཚོགས་ཡོན་ཏན་ཀུན་གྱི་གཞི་དང་རྟེན། །ཚུལ་ཁྲིམས་ཕུང་པོ་
ཡོངས་སུ་རྫོགས་མཛད་པས། །སྐུ་ལ་ཅུང་ཟད་བསྣམས་པའི་ཉེར་སྤྱད་ཅིང༌། །ག་
བུར་དྲི་གསུང་ལྷན་སྐྱེས་བཞིན་དུ་འཐུལ། །དཔལ་ལྡན་བླ་མའི་ཞབས་ལ་གསོལ་
བ་འདེབས། །གྲུབ་པའི་ཞིང་མཆོག་ཀཱ་ལ་རི་ཡི་སྤོར། །ཡབ་སྲས་ཉི་ཟླ་ཟུང་གཅིག་
མངོན་འཕགས་ཏེ། །ཟབ་མོའི་ཉམས་བཞེས་འོད་བརྒྱ་སྤྲོས་པའི་མོད། །ས་གསུམ་
རྒུད་པའི་མུན་ཚོགས་འབྲོས་པར་ཆས། །དཔལ་ལྡན་བླ་མའི་ཞབས་ལ་གསོལ་བ་
འདེབས། །མཁའ་མཉམ་འགྲོ་ཀུན་བུ་གཅིག་ལྟར་དགོངས་ཤིང་། །ཕྱི་ནང་རྟེན་
འབྲེལ་ཆུ་ཟླའི་རོལ་བ་བཞིན། །གཟིགས་པའི་རིན་ཆེན་སེམས་མཆོག་རྣམ་གཉིས་
ཀྱིས། །རྣམ་པ་ཀུན་ཏུ་ཁྱོད་ཐུགས་ཡོངས་སུ་བཟུང་། །དཔལ་ལྡན་བླ་མའི་ཞབས་
ལ་གསོལ་བ་འདེབས། །ཕྱི་ནང་གསང་བའི་གཤིན་རྗེའི་དཔུང་གི་ཚོགས། །ཅིག་
ཅར་མཐར་མཛད་མ་ཧེའི་ཞལ་ཅན་གྱིས། །རིམ་གཉིས་རྣལ་འབྱོར་ཟབ་མོར་
གཞོལ་མཛད་པས། །ཀུན་རྟོག་བཞོན་པར་བཅས་པ་དབྱིངས་སུ་བཅོམ། །དཔལ་
ལྡན་བླ་མའི་ཞབས་ལ་གསོལ་བ་འདེབས། །འཁྲུལ་བའི་རྙོག་བྲལ་ཐུགས་ཀྱི་ཆུ་
མཚོ་རུ། །ལྷ་དང་པཎ་གྲུབ་ཟླ་སྐར་བྱེ་བའི་གཟུགས། །ཅིར་ཡང་འཆར་བའི་
གཟིགས་མོར་རྟག་རོལ་ཀྱང་། །ཐུན་མོང་མོས་ངོར་སྦས་པའི་བརྟུལ་ཞུགས་
485



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཛད། །དཔལ་ལྡན་བླ་མའི་ཞབས་ལ་གསོལ་བ་འདེབས། །མཐའ་འཁོབ་མུན་
པའི་གླིང་དུ་དམ་ཆོས་ཀྱི། །སྣང་བའི་དཔལ་སྟེར་སྨོན་པའི་འབྲས་སྨིན་པས། །ཟླ་
བྲལ་བཤེས་གཉེན་ཉིན་མོར་བྱེད་པ་འགའ། །དབུས་གཙང་ཤར་རིའི་སྤོ་ནས་
དལ་གྱིས་དྲངས། །དཔལ་ལྡན་བླ་མའི་ཞབས་ལ་གསོལ་བ་འདེབས། །གནས་
གསུམ་དཔའ་བོ་ཌཱ་ཀི་སྤྲིན་བཞིན་དུ། །འདུ་བའི་གསང་ཆེན་ཆོས་སྡེའི་ཚལ་ཆེན་
པོ། །ཀློག་པ་ཐོས་བསམ་པད་དཀར་ཕྲེང་བཞད་པས། །བློ་གསལ་རྐང་དྲུག་བྱེ་
བའི་ཉེར་འཚོར་བསྒྲུབ། །དཔལ་ལྡན་བླ་མའི་ཞབས་ལ་གསོལ་བ་འདེབས། །
བཀའ་པོད་རབ་འབྱམས་དགོངས་དོན་ཇི་བཞིན་དུ། །འབྱེད་པའི་རྣམ་དཔྱོད་
ཡལ་གའི་ཁྱོན་ཡངས་ཤིང༌། །བསམ་སྒོམ་རོ་བརྒྱའི་འབྲས་སྨིན་དཔག་བསམ་
དབང་། །ཚར་དུ་དངར་བའི་དགེ་མཚན་དར་བར་མཛད། །དཔལ་ལྡན་བླ་མའི་
ཞབས་ལ་གསོལ་བ་འདེབས། །བསྐལ་པ་བྱེ་བར་མཚན་ཙམ་ཐོས་དཀའ་བའི། །
ཟབ་ཅིང་རྒྱ་ཆེའི་ཆོས་ཚུལ་རྒྱ་མཚོ་ལ། །ཅི་དགར་ལོངས་སུ་སྤྱོད་པའི་དགའ་སྟོན་
མཆོག །སྩལ་བའི་བཀའ་དྲིན་ཕུང་པོ་བསམ་ལས་འདས། །དཔལ་ལྡན་བླ་མའི་
ཞབས་ལ་གསོལ་བ་འདེབས། །བསྟན་པ་ཁོ་ན་ཕན་བདེའི་རྩ་བ་རུ། །གཟིགས་
ནས་ཚུལ་དེ་ཕྱོགས་བཅུར་འཕེལ་བའི་ཐབས། །འབའ་ཞིག་ཐུགས་ལ་བརྣག་པའི་
བཞེད་པའི་དོན། །ལྷུན་གྱིས་གྲུབ་པའི་གྲགས་པས་ས་གསུམ་ཁྱབ། །དཔལ་ལྡན་
བླ་མའི་ཞབས་ལ་གསོལ་བ་འདེབས། །རྟག་ཏུ་བརྩེ་བའི་གཞན་དབང་གྱུར་པའི་
མཐུས། །སྐུ་གསུང་ཐུགས་ཀྱི་མཛད་པའི་རོལ་བ་ཀུན། །གཞན་ཕན་ཁོ་ནར་
གཞོལ་ཞིང་འབབ་པ་ཡིས། །རྒྱལ་སྲས་རྒྱ་མཚོའི་རྣམ་ཐར་གཅིག་ཏུ་རྫོགས། །
དཔལ་ལྡན་བླ་མའི་ཞབས་ལ་གསོལ་བ་འདེབས། །ཤེས་བྱ་ཀུན་ལ་ཆགས་ཐོགས་
མི་མངའ་བའི། །ཡེ་ཤེས་སྤྱན་གྱིས་ལྐོག་གྱུར་བླང་དོར་ཀུན། །གཟིགས་ཤིང་
གསུང་བ་རྒྱ་མཚོའི་རླབས་བཞིན་དུ། །དུས་ལས་ཡོལ་མེད་ཉམ་ཐག་འགྲོ་བའི་
486



སྐྱབས་མཆོག་ཐུབ་བསྟན་ཉི་མའི་རྣམ་ཐར་གསོལ་འདེབས།
མགོན། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཕ་རོལ་སེམས་ཀྱི་
འགྱུར་བ་ཕྲ་མོ་ཡང་། །སྒྲིབ་མེད་ས་ལེར་མཁྱེན་ཅིང་གསུང་མཛད་པས། །སྐལ་
བཟང་སྐྱེ་བོར་ངོ་མཚར་དད་པ་དང༌། །བག་མེད་སྙིང་ལ་འཇིགས་པ་ལྷན་ཅིག་
སྟེར། །དཔལ་ལྡན་བླ་མའི་ཞབས་ལ་གསོལ་བ་འདེབས། །པདྨ་གཱ་རའི་བཀའ་
ཉན་དྲེགས་པའི་དབང་། །སྤྲུལ་བའི་ཆོས་རྒྱལ་ལ་སོགས་གཟུགས་མེད་ཀྱི། །མི་
མིན་འབྱུང་པོའི་འགྲོ་འོང་མངོན་སུམ་དུ། །གཟིགས་པའི་ངང་ཚུལ་གློ་བུར་ཞལ་
གྱིས་བཞེས། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྙིང་ནས་སྐྱབས་
སུ་གསོལ་བའི་སྐྱེ་བོ་རྣམས། །མི་འདོད་ཕྱི་ནང་ཉེར་འཚེའི་འཇིགས་པ་ལས། །
བདེན་པའི་ཚིག་དང་སྤྱན་དམིགས་རེ་རེས་ཀྱང༌། །བདེ་བླག་སྐྱོབ་མཛད་བསླུ་
མེད་སྐྱབས་ཀྱི་ཡུལ། །དཔལ་ལྡན་བླ་མའི་ཞབས་ལ་གསོལ་བ་འདེབས། །དམ་
ལྡན་བསྟན་སྲུང་རྒྱ་མཚོའི་ཚོགས་རྣམས་ཀྱིས། །གང་གི་བཀའ་བཞིན་འཕྲིན་ལས་
རྣམ་པ་བཞི། །ནམ་ཡང་མི་གཡེལ་ཐོགས་མེད་བསྒྲུབ་མཛད་པས། །བར་གཅོད་
བདུད་སྡེའི་མཐུ་རྩལ་ཡང་ཡང་བཅོམ། །དཔལ་ལྡན་བླ་མའི་ཞབས་ལ་གསོལ་བ་
འདེབས། །འབྲེལ་ཚད་དོན་དང་ལྡན་པའི་ཐབས་མཁས་དང༌། །བརྩེ་ལྡན་མགོན་
པོ་ཉིད་ཀྱི་ཞལ་སྐྱིན་དུ། །ཉེར་དགོངས་གཏོང་བའི་སྒོ་འཕར་བརྒྱ་ཕྱེ་སྟེ། །མཐོང་
བ་དོན་ལྡན་མཆོད་རྟེན་གསར་བསྐྲུན་མཛད། །དཔལ་ལྡན་བླ་མའི་ཞབས་ལ་
གསོལ་བ་འདེབས། །གང་གི་ཞབས་པད་གུས་པས་བསྟེན་པ་དང་། །གསུང་གི་
བདུད་རྩིའི་ཆ་ཙམ་མྱང་བ་དང་༌། །ཐུགས་རྗེའི་ལྕགས་ཀྱུས་རྗེས་སུ་བཟུང་བ་
རྣམས། །རིང་མིན་བདེ་ཆེན་ཐར་བའི་གྲོང་དུ་འཁྲིད། །དཔལ་ལྡན་བླ་མའི་
ཞབས་ལ་གསོལ་བ་འདེབས། །དམིགས་མེད་ཐུགས་རྗེའི་ཆུ་འཛིན་ཀློང་ཡངས་
ནས། །གང་ལ་གང་འདུལ་མཛད་པའི་གྲུ་ཆར་གྱིས། །རིས་མེད་བསྟན་དར་འགྲོ་
བའི་ཞིང་ས་ཀུན། །རྫོགས་ལྡན་མྱུ་གུ་གསར་བས་ཁྱབ་པར་མཛད། །དཔལ་ལྡན་
487



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བླ་མའི་ཞབས་ལ་གསོལ་བ་འདེབས། །ཕྱོགས་བཅུའི་རྒྱལ་བ་མཐའ་དག་འདུས་
པའི་དངོས། །ལུང་རྟོགས་དམ་ཆོས་བདུད་རྩི་འབྱུང་བའི་གནས། །ཚོགས་མཆོག་
འཕགས་པའི་དགེ་འདུན་འདུས་པའི་གཙོ། །མཆོག་གསུམ་ཀུན་འདུས་གཏན་གྱི་
སྐྱབས་གཅིག་པུ། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཁྱོད་ཞབས་
པདྨོར་གུས་པས་ཕྱག་འཚལ་ཞིང་། །མཁའ་ཁྱབ་ཀུན་ཏུ་བཟང་པོའི་མཆོད་སྤྲིན་
འབུལ། །སྡིག་ལྟུང་ཀུན་བཤགས་རྣམ་དཀར་རྗེས་ཡི་རང་། །སྲིད་མཐར་མི་གཡོ་
ཆོས་འཁོར་བསྐོར་དུ་གསོལ། །འདིས་མཚོན་ལེགས་བྱས་མཐའ་དག་བསྡོམས་
པའི་མཐུས། །བདག་སོགས་འགྲོ་ཀུན་སྐྱེ་ཞིང་སྐྱེ་བ་རུ། །སྤྱན་རས་གཟིགས་
དངོས་མགོན་པོ་ཁྱོད་ཉིད་ཀྱིས། །འབྲལ་མེད་དགྱེས་བཞིན་རྗེས་སུ་འཛིན་གྱུར་
ཅིག །ངེས་འབྱུང་བྱང་སེམས་ཡང་དག་ལྟ་བ་དང་། །ཟུང་འབྲེལ་ཟབ་གསང་རྡོ་
རྗེ་ཐེག་པའི་གནད། །འཇམ་མགོན་ཐུགས་བཅུད་ལམ་གྱི་སྙིང་པོ་ཀུན། །མྱུར་དུ་
རྒྱུད་ལ་སྐྱེ་བར་བྱིན་གྱིས་རློབས། །ཕན་བདེའི་རྩ་བ་འཇམ་མགོན་བསྟན་པ་དར།།
བསྟན་འཛིན་སྐྱེས་མཆོག་མཐའ་དག་ཞབས་པད་བརྟན། །ཁྲིམས་ལྡན་དུར་སྨྲིག་
འཆང་བས་ས་སྟེང་ཁྱབ། །ཆོས་སྲིད་ལེགས་ཚོགས་དབྱར་མཚོ་ལྟར་འཕེལ་ཤོག །
བླ་མ་མཆོག་གསུམ་ཐུགས་རྗེའི་མཐུ་དཔུང་གིས། །སྙིགས་མའི་རྒུད་ཚོགས་མིང་
གི་མཐར་བྱས་ཏེ། །རབ་འབྱམས་ཕྱོགས་ཀྱི་འཁོར་ལོ་མ་ལུས་པ། །ཕུན་ཚོགས་
བཀྲ་ཤིས་རྒྱ་མཚོས་ཁྱབ་གྱུར་ཅིག །
ཅེས་སྐྱབས་མགོན་གོང་མ་ཐུགས་རྗེའི་བདག་ཉིད་ཅན་དེ་ཉིད་ཀྱི་རྣམ་ཐར་གསོལ་་་་་
འདེབས་འདི་ནི། སྨྲ་བའི་དབང་ཕྱུག་དགེ་བའི་བཤེས་གཉེན་ཆེན་པོ་ཡོངས་འཛིན་དམ་པ་
ཐུབ་བསྟན་མཐའ་ཡས་པའི་ཞལ་སྔ་ནས་ཀྱིས་ལྷ་རྫས་བཅས་གསུང་གིས་བསྐུལ་བ་དང་།
དད་ལྡན་དགེ་སློང་ཐུབ་བསྟན་འོད་ཟེར་ནས་ཀྱང་ལྷ་དར་བཅས་བསྐུལ་ངོར། མགོན་པོ་
གང་དེའི་མཚན་གྱིས་བྱིན་གྱིས་བརླབས་པའི་བཀའ་དྲིན་གྱིས་འཚོ་བའི་བཙུན་གཟུགས་ཆོས་
488



སྐྱབས་མཆོག་ཐུབ་བསྟན་ཉི་མའི་རྣམ་ཐར་གསོལ་འདེབས།
སྨྲ་བ་བློ་བཟང་འཕྲིན་ལས་ཀྱིས་སུག་བྲིས་སུ་བགྱིས་པ་ཛ་ཡནྟུ།
489



༄༅། །སྐྱབས་རྗེ་སྐལ་བཟང་བློ་གྲོས་ཀྱི་རྣམ་ཐར་
དང་འབྲེལ་བའི་གསོལ་འདེབས།
མི་ཕམ་དབྱངས་ཅན་དགྱེས་པའི་རྡོ་རྗེས་མཛད།



སྐྱབས་རྗེ་སྐལ་བཟང་བློ་གྲོས་ཀྱི་རྣམ་ཐར་དང་འབྲེལ་བའི་གསོལ་འདེབས།
༄༅། །བསྐལ་བ་བཟང་བོའི་རྩེར་སོན་བློ་གྲོས་མཆོག །ཀུན་ལ་གཞན་ཕན་
དགའ་སྟོན་འགྱེད་པའི་མགོན། །ལུང་རྟོགས་མི་ཟད་མཛོད་ལ་དབང་འབྱོར་བ། །
དྲེགས་ལྡན་རྒྱ་མཚོའི་གཙོ་ལ་གསོལ་བ་འདེབས། །རྒྱལ་བའི་མདུན་ན་རྒྱལ་སྲས་
པད་དཀར་འཆང་། །ཤམ་བྷ་ལ་རུ་རྡོ་རྗེ་གཙུག་ཕུད་མཚན། །ཁ་བ་ཅན་འདིར་
དགེ་འདུན་རྒྱལ་མཚན་ཞབས། །དབྱེར་མེད་སྤྲུལ་པ་མཆོག་ལ་གསོལ་བ་འདེབས།།
སྐབས་གསུམ་སྐྱེད་ཚལ་ས་ལ་འཕོས་འདྲ་བ། །གླིང་དཀར་སྟོད་དུ་གྲགས་པ་སའི་
ཐིག་ལེར། །སྟག་ཚང་དཔལ་གྱི་ལྷ་མོའི་གནས་མདུན་དུ། །སྤྲུལ་པའི་གར་དུ་ཟློས་
ལ་གསོལ་བ་འདེབས། །གཟིགས་པ་ལྔ་ཡིས་གཟིགས་ཏེ་བསམ་བཞིན་དུ། །སྒྱུ་
འཕྲུལ་དྲ་བའི་ཟློས་གར་ལྷུར་བཞེས་པར། །མཚོན་པའི་ངོ་མཚར་ལྟས་བཟང་སྔ་
ཕྱི་རུ། །རྒྱུན་མི་ཆད་པར་བྱུང་ལ་གསོལ་བ་འདེབས། །གཞོན་ནུའི་དུས་ནས་ཡུན་
རིང་གོམས་པ་ཡི། །བག་ཆགས་སད་པའི་ཉམས་ཀྱིས་བདག་ཉིད་ཆེར། །སྟོན་
པའི་སྐུ་གསུང་ཐུགས་ཀྱི་མཛད་པའི་སྒོ། །བརྒྱ་ཕྲག་རིམ་བཞིན་ཕྱེས་ལ་གསོལ་བ་
འདེབས། །ཀུན་གཟིགས་རྒྱལ་བའི་དབང་བོ་བཅུ་གསུམ་པ། །ཧ་ས་བཛྲ་མདོ་
སྨད་བསྟན་པའི་བདག །སྟོབས་བཅུ་མངའ་བ་སཾ་གྷའི་མཚན་ཅན་གྱིས། །སྤྲུལ་པ་
མཆོག་ཏུ་བསྔགས་ལ་གསོལ་བ་འདེབས། །སྲིད་ན་ཆེས་དཀོན་མཆོག་གྱུར་ཐུབ་
པའི་བསྟན། །འཛིན་མཁས་རྒྱ་མཚོའི་དབུས་ན་ཁྱད་འཕགས་པ། །རྩ་བའི་ཡོངས་
འཛིན་ཉིད་དུ་ལེགས་བསྟེན་ནས། །ཡོན་ཏན་གཞི་ཟིན་མཛད་ལ་གསོལ་བ་
འདེབས། །ས་ལ་མི་ཡི་དུས་སྟོན་རྒྱ་ཆེ་ཞིང་། །མཁའ་ལས་ལྷ་ཡིས་མཆོད་དང་
ལྷན་གཅིག་ཏུ། །ཡབ་རྗེ་གོང་མས་བྱིན་གྱིས་བརླབས་པའི་ཁྲིར། །ཉེར་བཀོད་
493



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མངའ་གསོལ་བགྱིས་ལ་གསོལ་བ་འདེབས། །མ་དགོན་བཀྲ་ཤིས་ལྷུན་གྱིས་གྲུབ་
པའི་གླིང་། །གང་དུ་ཡོངས་འཛིན་མཆོག་ལས་རབ་བྱུང་གི །ཚུལ་ཁྲིམས་བཞེས་
པས་ལྷ་རྣམས་དགའ་བའི་ལྟས། །ཀུན་གྱི་མཐུན་སྣང་བྱུང་ལ་གསོལ་བ་འདེབས། །
ཆོས་ཀྱི་རྒྱལ་པོ་སཾ་གྷའི་མཚན་ཅན་དང༌། །སྤྱན་རས་གཟིགས་དབང་མཉྫ་གྷོཥའི་
ཞབས། །སྔ་ཕྱིར་བསྟེན་ནས་ཟབ་གསང་གདམས་པའི་བཅུད། །དཔག་ཡས་ངོམ་
མེད་བཞེས་ལ་གསོལ་བ་འདེབས། །བཀའ་སྲུང་འབྲལ་མེད་འགྲོགས་པའི་མཚན་
མ་ངོམ། །སྟོན་དང་འཇམ་མགོན་ཡབ་སྲས་དགྱེས་ཞལ་གཟིགས། །དད་ལྡན་སྣང་
བར་དུ་མའི་སྐུ་ཡང་སྟོན། །གསང་གསུམ་མི་ཟད་མཛོད་ལ་གསོལ་བ་འདེབས། །
ལྐོག་གྱུར་མངོན་སུམ་གཟིགས་པའི་མཁྱེན་པ་དང་། །བརྟན་གཡོ་སྦྱོང་བསྒྱུར་
མཛད་པའི་རྫུ་འཕྲུལ་མང༌། །མཁྱེན་རབ་མེ་ལྟར་འབར་བའི་རྣམ་ཐར་སོགས། །
བརྗོད་ལས་འདས་པ་སྟོན་ལ་གསོལ་བ་འདེབས། །རིགས་པའི་སེང་ཆེན་ཙཱ་ན་ས་
ར་དང༌། །དགེ་བའི་བཤེས་གཉེན་དཀོན་མཆོག་བསྟན་པ་སོགས། །བསྟེན་ནས་
རྟོག་གེ་གསང་ཚིག་མང་པོ་ལ། །བརྩོན་པས་ཚུལ་བཞིན་བསླབས་ལ་གསོལ་བ་
འདེབས། །འཇིགས་མཛད་བཅུ་གསུམ་ལྷ་ཡི་འཁོར་ལོ་སོགས། །ཡི་དམ་ལྷག་ལྟ་
ཆོས་སྐྱོང་མང་པོ་ཡི། །བསྙེན་སྒྲུབ་མཛད་པས་མཆོག་དང་ཐུན་མོང་གི །དངོས་
གྲུབ་གཏེར་ཁ་གྲོལ་ལ་གསོལ་བ་འདེབས། །ཉམ་ཐག་འགྲོ་ལ་རྗེས་སུ་བརྩེ་བ་
དང་། །དགྲ་གཉེན་ཙན་ཏན་སྟེའུར་བྱམས་ཐུགས་སྙོམས། །རང་རྒྱལ་གཞན་
འཕམ་དོར་ནས་ལས་འཐས་དགོངས། །རྒྱལ་སྲས་མཛད་པའི་གཏེར་ལ་གསོལ་བ་
འདེབས། །མདོ་སྨད་ལྷོ་རྒྱུད་ས་ཡི་འཁོར་ལོ་ཀུན། །ཞབས་སེན་བཀོད་པས་བྱིན་
བརླབས་གང་འདུལ་གྱི། །འཕྲིན་ལས་ནམ་མཁའ་མཛོད་ཀྱི་སྒོ་ཕྱེ་བས། །འཕྲལ་
ཡུན་འདོད་པ་བསྐང་ལ་གསོལ་བ་འདེབས། །ལེགས་བཤད་འཆད་པའི་སྐྱ་རེངས་
ཤར་བའི་མོད། །འདི་ནི་ཀུན་གཟིགས་བློ་བཟང་འཕྲིན་ལས་ཞེས། །གྲགས་པ་
494



སྐྱབས་རྗེ་སྐལ་བཟང་བློ་གྲོས་ཀྱི་རྣམ་ཐར་དང་འབྲེལ་བའི་གསོལ་འདེབས།
དོན་ལྡན་དངོས་ཞེས་སྐལ་བཟང་རྣམས། །ཚིམས་པའི་གཏམ་གྱིས་བྲེལ་ལ་གསོལ་
བ་འདེབས། །གདན་ས་ཆེན་པོའི་དགེ་འདུན་ཆོས་སྤྱོད་བཅུས། །དགྱེས་རྒུར་རོལ་
བའི་ཆོས་ཀྱི་གན་དྷོ་ལ། །བྱིས་བློའི་ཡུལ་ལས་འདས་པར་བཞེངས་པ་སོགས། །
ལས་ཀྱི་འཁོར་ལོ་བསྒྲུབས་ལ་གསོལ་བ་འདེབས། །བཅུ་དྲུག་དགུང་ཞལ་མངོན་
པར་གཟིགས་ཀྱི་བར། །སྐལ་བཟང་གདུལ་བྱ་ས་ཡི་རྡུལ་སྙེད་ཀྱི། །འཕྲལ་ཡུན་
འདོད་དོན་མ་ལུས་ཉེར་སྒྲུབ་པའི། །རྒྱ་ཆེན་འཕྲིན་ལས་རྒྱས་ལ་གསོལ་བ་
འདེབས། །རྔ་ཡུལ་ནོར་འཛིན་ཕྲག་ལ་བརྟེན་པ་ཡི། །ཐ་མའི་གདུལ་བྱ་མང་དག་
སྨིན་པའི་མཐར། །རིང་མིན་སྤྲུལ་པ་བསྡུ་བའི་ལྟས་དང་གསུང་། །སྣ་ཚོགས་མ་
སྦས་གདམས་ལ་གསོལ་བ་འདེབས། །སྤྲུལ་པ་མཆོག་འདིས་གདུལ་འོས་རིགས་
ཅན་གསུམ། །སྨིན་ཅིང་གྲོལ་བའི་མཛད་པ་ཀུན་རྫོགས་ནས། །བསམ་བཞིན་སྤྲུལ་
པ་བསྡུས་ནས་རགས་པའི་སྐུ། །འགྲོ་བས་མཆོད་འོས་གྱུར་ལ་གསོལ་བ་འདེབས། །
སྐྱེས་བའི་ཕྲེང་བ་ཀུན་ཏུ་ཁྱོད་ཀྱི་ཞབས། །གུས་པས་མཆོད་པའི་སྲས་སུ་བདག་
གྱུར་ནས། །ལེགས་གསུང་བདུད་རྩི་མྱངས་ཏེ་མཉེས་པའི་ཐབས། །ཁོ་ནར་སྒོ་
གསུམ་གཞོལ་བར་བྱིན་གྱིས་རློབས། །ཚེ་འདིའི་དོན་མེད་བྱ་བར་གཡེངས་པ་
དང༌། །རང་ཉིད་ཞི་བར་བགྲོད་ལ་མི་སེམས་པར། །སྐྱེ་རྒུའི་སྡུག་ཀུན་གཞོམ་
འདོད་བྱང་སེམས་ཀྱིས། །ཕྱིན་དྲུག་བསྡུ་བཞིར་སློབ་པར་གསོལ་བ་འདེབས། །
རིགས་པའི་རྗེས་འབྲངས་ཕྲ་མཛངས་ཞིབ་པའི་བློས། །འཕགས་བོད་གཞུང་
བརྒྱའི་དགོངས་དོན་ཇི་བཞིན་དུ། །རྙེད་ནས་འཆད་རྩོད་རྩོམ་པས་འཁོར་བ་
བའི། །ཀུན་རྨོངས་དྲུངས་ནས་འབྱིན་པར་གསོལ་བ་འདེབས། །རྡོ་རྗེ་ཐེག་པའི་
གསང་དོན་མ་ལུས་པ། །ལག་མཐིལ་རྫས་བཞིན་མཐོང་ནས་རིམ་གཉིས་ཀྱི། །
ལམ་བཟང་ཉམས་སུ་བླངས་པས་ཚེ་གཅིག་ལ། །བླ་མེད་ཟུང་འཇུག་ཐོབ་པར་
གསོལ་བ་འདེབས། །མདོར་ན་བཤད་དང་སྒྲུབ་པའི་བསྟན་པ་སྤྱི། །ཁྱད་པར་
495



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཡོངས་རྫོགས་ལམ་བཟང་སྒྲུབ་པ་ཡིས། །གཏན་བདེ་བཙན་ས་ཟིན་ནས་མྱུར་བ་
རུ། །འགྲོ་ཀུན་སྲིད་ལས་སྒྲོལ་བར་གསོལ་བ་འདེབས། །ལེགས་བྱས་འདི་ཡིས་ཚེ་
རབས་ཕྲེང་བར་བདག །ཁྱོད་གྱི་ཞབས་པད་བསྟེན་ལ་མི་ངལ་ཞིང་། །ཟབ་
གསང་གདམས་པའི་བཅུད་ཀྱིས་རྟག་བསྐྱངས་ཏེ། །ལུང་རྟོགས་ཀློང་དུ་རྡོལ་བར་
གསོལ་བ་འདེབས། །བགྱིས་དང་བགྱིད་འགྱུར་རྣམ་དཀར་དགེ་བའི་ཚོགས། །
ཁྱོད་ཀྱི་ཐུགས་རྗེའི་ལྕགས་ཀྱུས་མི་གཏོང་ཞིང་། །བསམ་སྦྱོར་དག་པས་ཚུལ་
བཞིན་བསྟེན་པ་ལས། །ཕྲལ་ཡུན་དོན་ཀུན་འགྲུབ་པའི་རྒྱུར་གྱུར་ཅིག །
ཅེས་རོང་ཆེན་སྐུ་ཕྲེང་དགུ་བ༧བསྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོ་་་
ལ་གསོལ་བ་འདེབས་ཅིང་བྱིན་བརླབས་ཞུ་བའི་ཚིགས་བཅད་དཔལ་ལྡན་ས་གསུམ་མའི་་་་༌་
འགྲོས་གབ་པ་འདི་ལྟ་བུ་ཞིག་དགོས་ཞེས་རྗེ་བཙུན་བླ་མ་མཆོག་གི་སྣག་གི་གཉེན་མཚམས་་་
འཇམ་མགོན་བསྟན་པའི་རྩ་ལག་ཐ་ལ་སྤྲུལ་པའི་སྐུ་བློ་བཟང་ཚུལ་ཁྲིམས་ནས། ལྷ་རྫས་
བཅས་བསྐུལ་ངོར། གུ་ས་ལི༧མི་ཕམ་དབྱངས་ཅན་དགེས་པའི་རྡོ་རྗེས་བྲིས་པའོ། །
496



༄༅། །རོང་ཆེན་བསྟན་པའི་སྒྲོན་མེ་ཆེན་པོ་སྐལ་
བཟང་བློ་གྲོས་ཀུན་དགའ་ལུང་རྟོགས་
རྒྱ་མཚོ་དཔལ་བཟང་པོའི་རྣམ་པར་
ཐར་བ་གསེར་གྱི་གར་བུ་ཞེས་
བྱ་བ་བཞུགས་སོ། །
མི་ཕམ་དབྱངས་ཅན་དགྱེས་པའི་རྡོ་རྗེས་མཛད།



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
༡. ཤིས་བརྗོད་དང་གླེང་གཞི།
༄༅། །ཨོཾ་སྭ་སྟི་སིདྡྷཾ། མཛད་པའི་ཆ་རེས་རེག་པའི་མོད་ལ་དམན་ས་དག་
ཀྱང་བསྔགས་འོས་སུ། །ཀུན་ནས་བགྱིད་པ་རྒྱལ་སྲས་རྣམས་ཀྱི་གསེར་ལྟར་
བཟང་པོའི་སྤྱོད་ཚུལ་གྱིས། །མ་ལ་ཡ་ཡིས་རེག་པ་མ་ཡིན་རྐང་འཐུང་ཕལ་བར་
བསུང་ཞིམ་ངད། །སྒོ་བའི་རྗེས་འགྲོ་སྐལ་བཟང་ལ་སྦྱིན་བཀྲ་ཤིས་གང་ཞིག་རྒྱས་
གྱུར་ཅིག །དུས་ཀྱི་རྩེ་ན་འགྱིང་བའི་ཉག་ཕྲན་གྲངས། །གྲལ་དུ་བསྒྲིགས་པར་
ཡབ་དང་སྲས་ཀྱི་ཚུལ། །རྟེན་འབྲེལ་དང་པོའི་ངོ་མཚར་འཇིག་རྟེན་ན། །ཡ་
མཚན་གཏམ་གྱི་སྙིང་བོར་འཛིན་པ་སྤྱི། །ཁྱད་པར་སྟོབས་བཅུའི་འདབ་སྟོང་
གྲོལ་བ་ཡིས། །འཕྲིན་ལས་ཟིལ་དངར་འགྱེད་པ་ཉི་མའི་གཉེན། །གང་གི་སྲས་ཀྱི་
ཁྱམས་ན་སྤྱན་རས་གཟིགས། །ཟླ་མེད་བརྩེ་བ་ཆེན་པོའི་གཏེར་དུ་སྨིན། །ཕུལ་
བྱུང་གྲགས་པ་ཕྱོགས་སུ་དཀར་བ་ཡི། །རབ་གཙང་བསྟན་པའི་སྣང་བ་སྤྲོ་བའི་
གཙོ། །གངས་ཅན་རྒྱན་གྱི་འཁོར་ལོར་འདྲེན་པའི་མ། །ཚུལ་ཁྲིམས་ཕུང་བོ་རྒྱལ་
བ་ཀུན་དང་མཉམ། །གསུང་གི་གསང་བས་ཐུབ་རྣམས་གྲགས་པའི་སྐད། །འབྱིན་
པ་ཟིལ་གནོན་བློ་བཟང་སྨྲ་བའི་ལྷ། །འདི་ནི་བདག་གི་བུ་ཞེས་ཁེངས་པའི་བློ། །
དེ་ལ་སྤྱིན་པ་དགེ་འདུན་རྒྱལ་བའི་མཚན། །མུ་ཏིག་གསེར་གྱི་སྲད་བུར་བརྒྱུས་
འདྲ་དེར། །ལུས་ནི་མ་ཚང་མེད་པར་ས་ལ་ཕབ། །ངག་གིས་བསྔགས་པ་རྒྱ་མཚོའི་
དབྱངས་སུ་འགྲེམ། །ཡིད་ལ་མོས་པའི་སྤྲིན་གྱི་བཀོད་པ་བརྩེགས། །རིང་ནས་
ཐམས་ཅད་གཟིགས་པའི་ས་ལ་མངོན་པར་རྫོགས་པར་བྱང་ཆུབ་ཀྱང་། །སྐལ་བ་
བཟང་པོའི་བློ་གྲོས་ལྡན་ཀུན་ཡང་དག་ལམ་གྱི་དགའ་སྟོན་ལ། །སྦྱོར་སླད་ལུང་
དང་རྟོགས་པ་རྒྱ་ཆེན་གཞོན་ནུའི་ཟོལ་གྱིས་ཡོངས་བཟུང་བ། །དེ་ཡི་ཞབས་རྟེན་
499



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཚོ་སྐྱེས་འཛུམ་ལ་བདག་ཀྱང་དད་པས་ཕྱག་བགྱིད་དོ། །འགྲོ་བའི་དོན་ལ་
བསམ་བཞིན་དུ། །སྐྱེ་བའི་མེ་ཏོག་གསར་བ་ཡིས། །མཆོག་གི་མཛད་པའི་
མདངས་གསལ་བ། །རབ་ཏུ་བྱེད་པ་འདིའི་བརྗོད་བྱ། །སྲིད་པ་བདེར་སྣང་འགྲོ་
བ་ཡིས། །འདི་མཐོང་ལོག་པར་ཞེན་པའི་བདུད། །བཅོམ་ནས་ལམ་གྱི་རྐང་
སྟེགས་ལ། །འཇུག་པ་འདི་ཡི་དགོས་པ་དང༌། །ཕུལ་བྱུང་ཐབས་ཤེས་སྒྱུ་མའི་རྫས།
བསྟེན་ནས་འཁོར་བ་ལམ་གསུམ་རྒྱུན། །བཅད་དེ་རྟག་ཏུ་བདུད་རྩིའི་ལོངས། །
རོ་གཅིག་གྱུར་འདིའི་ཉིང་དགོས་ཏེ། །དེ་གསུམ་ཕྱི་མ་ཕྱི་མ་ནི། །སྔ་མ་སྔ་མར་
འབྲེལ་བ་ཡི། །ཆོས་བཞིའི་ཟིལ་དངར་གཏམ་ཚོགས་འདིའི། །པདྨའི་ལྟེ་བར་
གཡང་དུ་ཆགས། །ཐེག་མཆོག་ལམ་གྱིས་སྙིང་གི་སྟོབས། །བསོས་པས་ཀུན་ཕན་
སྤྱོད་པའི་མཛོད། །ཕལ་བའི་རྣམ་དཔྱོད་ལས་འདས་པའི། །རིག་པ་སར་བའི་
འཛུམ་གྱིས་བསུ། །ཆོས་ཀྱི་སྣང་བ་གཅིག་མིན་བརྒྱར། །རྡོལ་བར་འདོད་རྣམས་
བྱང་སེམས་ཀྱི། །རྣམ་ཐར་སྲིད་ཞིའི་དགེ་མཚན་འབུམ། །གཟིགས་མོར་འཆར་ལ་
བལྟ་བར་འོས། །
དེ་ཡང་རྒྱལ་སྲས་ཆེན་པོ་ཞི་བ་ལྷས། འགྲོ་བའི་སྡུག་བསྔལ་སྨན་གཅིག་བུ། །
བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟི་དང་། །
བཅས་ཏེ་ཡུན་རིང་གནས་གྱུར་ཅིག །ཅེས་སྐྱེ་དགུ་རྣམས་ཀྱི་སྲིད་ཞིའི་སྡུག་
བསྔལ་སེལ་བ་དང༌། འཕྲལ་ཡུན་གྱི་བདེ་བ་འབྱུང་བའི་གནས་ནི་རྒྱལ་བའི་
བསྟན་པ་རིན་པོ་ཆེ་འབའ་ཞིག་ཏུ་གསུངས་ཤིང་། དེ་ཉིད་འཇིག་རྟེན་འདིར་
ཡུན་རིང་དུ་གནས་པ་ནི། བསྟན་པ་ལ་འཁོར་ལོ་གསུམ་གྱི་ཕྱག་རྗེས་འབེབས་
པའི་བསྟན་འཛིན་དམ་པ་རྣམས་ལ་རག་ལས་པའི་ཕྱིར་ན། བཞི་བརྒྱ་བ་ལས།
སངས་རྒྱས་རྣམས་ཀྱི་གཡོ་བ་ནི། །རྒྱུ་མེད་འགའ་ཡང་ཡོད་མིན་ཏེ། །དབུགས་
ཀྱང་སེམས་ཅན་རྣམས་ལ་ནི། །སྨན་སླད་ཁོ་ནར་ཡང་དག་འབྱུང་། །ཞེས་
500



རྗེ་སྐལ་བཟང་བློ་གྲོས་ཀུན་དག་འ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
གསུངས་པ་ལྟར་རྒྱལ་བ་རྣམས་ཀྱིས་སེམས་ཅན་ལ་ཕན་གདགས་པ་དང་། རྒྱལ་
བའི་བསྟན་པ་ལ་བྱ་བ་རྒྱ་ཆེར་བགྱིད་པའི་དོན་དུ་བསྟན་འཛིན་གྱི་སྐྱེས་བུ་རིམ་་་་
པར་སྦྲུལ་པ་ནི་གོར་མ་ཆག་པ་ཞིག་གོ །དེས་ན་འདིར་དེ་བཞིན་གཤེགས་པ་
ཐམས་ཅད་ཀྱི་དམིགས་པ་མེད་པའི་བརྩེ་བ་རྣམ་པར་བཀོད་པའི་གསང་བ་མི་་་་་
ཟད་པ་རྒྱན་གྱི་འཁོར་ལོའི་བདག་པོ་དམ་པར་གྱུར་པ་འཕགས་པ་སྤྱན་རས་་་་་་་
གཟིགས་དབང་ཕྱུག་དེ་ཉིད། བློ་བཟང་རྒྱལ་བའི་རང་ལུགས་འཁོར་ལོ་བཅུ་བའི་
ཤིང་རྟ་མཐའ་འཁོབ་ཀྱི་རྒྱན་དུ་འདྲེན་པ་ལ་བསྙེངས་པ་མེད་པའི་ཐུགས་བསྐྱེད་་་་
ཀྱི་ཁོ་ལག་ཡོངས་སུ་རྫོགས་པའི་ཤིང་རྟ་བ་ཆེན་པོར་བྱོན་པ། རོང་ཆེན་སྐུ་ཕྲེང་
དགུ་བ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོ་དཔལ་བཟང་པོའི་་་་་་
རྟོགས་པ་བརྗོད་པ་ལས་བརྩམས་ཏེ་གླེང་བར་བྱ་བ་ལ།
༢ རྗེ་ཉིད་ཡུལ་གང་དུ་སྐུ་བལྟམས་པ་དང་། སྐུ་གོང་
མའི་ཡང་སྲིད་འཁྲུལ་མེད་དུ་ངོས་འཛིན་
ཐག་གཅོད་གནང་བའི་སྐོར།
དམ་པ་འདི་ཉིད་གང་དུ་འཁྲུངས་པའི་ཡུལ་ནི། བོད་ཆེན་པོ་མདོ་སྨད་ལྷོ་
རྒྱུད་མཛོད་དགེ་གླིང་དཀར་སྟོད་དུ་གྲགས་པ་སྐབས་གསུམ་གྱི་སྐྱེད་ཚལ་ས་ལ་་་་་
འཕོས་པ་ལྟ་བུའི་གྲགས་པ་ཕྱོགས་མཚམས་རིས་སུ་མ་བཅས་པར་རྣམ་པར་་་་་་་་
འགོད་པའི་སའི་ཆ། ལྷོ་བྲག་ལས་ཀྱི་རྡོ་རྗེས་ལུང་གིས་ཟིན་ཅིང་། སྐྱབས་རྗེ་གོང་
མ་རིམ་བྱོན་གྱིས་གཅིག་ཏུ་བསྔགས་པ་སྟག་ཚང་དཔལ་གྱི་ལྷ་མོ་བློ་གླིང་དགེ་ལྡན་
བཀྲ་ཤིས་འཁྱིལ་དང་འདབས་འབྲེལ་བར་སྐུ་ཕྲེང་བརྒྱད་པ་ཆེན་པོའི་མ་ཡུམ་་་་་
རྒྱུན་བཞུགས་ཀྱི་གནས་སུ་ཆེད་དུ་བསྐྲུན་པའི་མ་ཡུམ་གཞིས་ཀ་ཡིན་ནོ། །ཡབ་ནི།
501



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
མངའ་བདག་ཁྲི་རལ་གྱི་བློན་ཆེན་དགའ་ཡེ་ཤེས་དར་རྒྱས་ཀྱི་རྒྱུད་ལས་སྟོད་ཀྱི་་༌་
མཛོད་དགེ་ཧོ་ཤོའུ་བཅུ་གཉིས་བྱུང་བའི་ཡ་གྱལ་མཛོད་དགེ་བཞག་སྡོམ་པ་ཞེས་ས་
གྲགས་པ། དཔོན་བརྒྱུད་དུ་རྒྱལ་བའི་བསྟན་པ་འཛིན་པའི་འཕགས་ཆེན་དམ་པ་
དང་། རབ་འབྱམས་ཆོས་ཀྱི་སྣང་བ་རྒྱས་པའི་དགེ་བའི་བཤེས་གཉེན་དང་།
འཇིག་རྟེན་གྱི་བློ་རིག་རྩལ་གསུམ་འཛོམས་པའི་དྲེགས་ལྡན་བར་མ་ཆད་པར་་་་་
བྱུང་བ་ལས། དད་དམ་འགྱུར་བ་མེད་ཅིང་དཔའ་མཛངས་རྟུལ་ཕོད་སོགས་
བསྔགས་འོས་ཡོན་ཏན་གྱི་མཛོད་དུ་གྱུར་པ་ས་དབང་བསྟན་འཛིན་རྒྱ་མཚོ་་་་་
སྲས་བཞི་བྱུང་བའི་ནང་ཚན་དཔོན་པོ་སྤྱིན་པ་སྟེ། དེ་ཡང་བློ་གསལ་ཞིང་མཆོག་
གསུམ་ལ་དད་པ། ཉམ་ཆུང་ལ་བརྩེ་ཞིང་རྣམ་དཀར་ལ་བརྩོན་པ། དད་པ་དང་
གུས་པ་ཆེ་ཞིང་སྐུ་གོང་མ་དེ་ཉིད་གཅིག་ཆོག་གི་སྐྱབས་སུ་འཛིན་པ་ཞིག་ཡིན་་་་་་
པར་མ་ཟད། ཆུང་དུས་ན་གཅོང་ཅན་ཞིག་ཡིན་པས་སྐྱབས་རྗེ་གོང་མར་སྐྱབས་
བཙལ་པར་བརྟེན་ཕལ་ཆེར་སྐུ་རྗེས་སུ་འཁྲིད་པ་དང་། ཞལ་བཞུགས་པའི་
སྐབས་ལྟ་ཞོག་ཕྱི་རྗེས་ཀྱི་བྱ་བ་མང་པོ་ཡང་ལྗགས་བཀོད་ཀྱིས་ཟིན་པར་མཛད་པ་
ཞིག་གོ །ཡུམ་ནི། ཀུན་གཟིགས་བློ་བཟང་འཕྲིན་ལས་ལ་སྐུ་སྲིང་ལྔ་ཡོད་པའི་
འབྲིང་བོ་ཕུར་བ་འཚོའི་སྲས་མོ་ཨ་མཁར་རམ་མཁའ་འགྲོ་འཚོ་ཞེས་པ་ཡིན་ལ། །
དེ་ཡང་གཞོན་ནུ་ནས་ཀུན་གཟིགས་མཆོག་གི་སྐྱེད་ཡུམ་གྱིས་གམ་དུ་བླངས་ཏེ་་་་
བསྐྱངས་པས་ནར་སོན་པ་ན། ཡི་གེ་དཀར་ནག་གི་འབྲི་ཀློག་དང་། ལན་ཝར།
ལྷ་བྲིས་སོགས་བརྡ་བསྟན་པ་ཙམ་གྱིས་ཤེས་ཤིང་། སྐུ་མདུན་ནས་ཀྱང་བརྩེ་
གཟིགས་ཆེ་བ་དང༌། མཆོག་གསུམ་ལ་དད་ཅིང་ཉམ་ཐག་ལ་བརྩེ་བའི་ལོ་རྒྱུས་
མང་དུ་གླེང་བ་ཐོས་སོ། །དེ་ལྟར་ན་མདོ་རྒྱན་འགྲེལ་བ་དང་བཅས་པ་ལས་ས་
དགུ་བའི་ཡོངས་སྦྱོང་དུ་བུད་མེད་མཆོག་གི་མངལ་དུ་འཇུག་པ་དང་། རྒྱལ་
རིགས་སོགས་རིགས་དང་། ཉི་མའི་གཉེན་སོགས་རུས་དང་། མ་སོགས་བདུན་
502



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
བརྒྱུད་ཚུན་ཆད་ལེགས་པར་འབྲེལ་བའི་ཆོ་འབྲང་ཕུན་སུམ་ཚོགས་པ་གསུངས་པ་
རྣམས་ཚང་བར་མངའ་བ་ཡིན་ནོ། །དེ་ཡང་སྐུ་གོང་མས་མཛད་པའི་ཐ་མ་བསྟན་
འཕྲལ་མ་ཡུམ་གྱི་རྨི་ལམ་དུ་སྐུ་གོང་མ་དེ་ཉིད་ཀཱ་ལ་རིའི་རི་ཁྲོད་དུ་བཞུགས་པ་་་་
མཇལ་བར་ཕྱག་ཌར་དང་ཕྱག་དྲིལ་མོ་རང་ལ་གནང་བ་རྨིས་པ་དང་། མཁར་
ཤུལ་བླ་སྨྱོན་གྱི་སྐྱེ་བར་གྲགས་པ་མཛོད་དགེ་རི་ཁྲོད་པས་ཁོ་བོའི་རྨི་ལམ་ལ་ལྷ་་་་
མོའི་གྲྭ་ཚང་ནས་དགེ་འདུན་རྣམས་ཆོས་གོས་རྣམ་གསུམ་དང་ལྡན་པས་མཆོད་་་་
རྫས་སྣ་ཚོགས་ཐོགས་ཏེ་སེར་སྦྲེང་བྱེད་པའི་མདུན་ཁྱེད་ནས་མཎྜལ་ཞིག་ཕུལ་་་་་་
བའི་ཏོག་གི་ཞང་སྟོན་པའི་སྐུ་ཞིག་བཞུགས་པ་ལས་འོད་ཟེར་མང་པོ་འཕྲོས་ནས་་
ཡུལ་ཁམས་གང་བ་རྨིས་པས་རྡོ་རྗེ་འཆང་གི་ཡང་སྤྲུལ་གྱི་སྐལ་བ་ཁྱོད་ལ་ཡོད་་་་་་
འདྲ་བས་མཆོད་པ་སྤྱི་དང་། ཁྱད་པར་ཉིན་མཚན་དུ་མཆོད་མེ་མ་ཆད་པར་གྱིས་
ཞེས་རྗེ་འདིའི་མ་ཡུམ་ལ་གདམས་པ་ལྟར་མོས་ཀྱང་འབུངས་པའི་སྐབས་ཤིག་་་་་་
མོའི་རྨི་ལམ་དུ་གདན་སའི་ཚོགས་ཆེན་འདུ་ཁང་གི་གདོང་གྲལ་དུ་བླ་མ་རྣམ་སྣང་
ཆེན་པོ་ཡིན་ཟེར་བའི་བགྲེས་པོ་དབུ་སྐྲ་དཀར་པོ་ཅན་ཞིག་དང་མཇལ་བར་དེས་་
ལྷ་རྫས་དཀར་པོ་ཆེ་ལེགས་ཤིག་གནང་བ་རྨིས་པ་དང་། དེ་ནས་བཟུང་རི་ཁྲོད་
པ་དེས་གཙང་སྦྲ་དང་། བྱབས་ཁྲུས་བགྱིད་པ་གལ་ཆེ་ཚུལ་སོགས་རྒྱུན་ཏུ་
འདོམས་པ་དང་། མངོན་སུམ་དུའང་ཁང་བའི་ནང་འོད་དཀར་བོས་གང་བ་
མཐོང་བ་དང་། དེའི་སྟོབས་ཀྱིས་ལུས་སེམས་བདེ་བ་ཁྱད་པར་བས་གང་བ་དང་།
སྒྲོལ་སྐུ་པར་འདུན་གྱིས་ས་ལེན་པར་ཕྱིན་པའི་སྔ་ནུབ་བུད་མེད་གོས་ལྗང་ཅན་མེ་
ཏོག་གི་རྒྱན་ཅན་ཞིག་གིས་མེ་ཏོག་འདི་དག་གི་འབྲས་བུ་ཐམས་ཅད་ཁྱོད་ཀྱིས་་་་
ཐུས་ཟེར་བ་ལྟར་འབྲས་བུ་ཐམས་ཅད་བཏུས་ནས་རང་གི་ཨམ་ཕྲག་ཏུ་འཇུག་པ་
རྨིས་པ་དང༌། ཕྱི་ཉིན་ས་ལེན་པར་སོང་བ་ན་ས་ཁུང་དུ་འཇའ་ཚོན་གྱིས་གང་བ་
མཐོང་བ་གྲོགས་ལ་བསྟན་ཀྱང་མ་མཐོང་བ་དང་། འཁྲུངས་ཉེ་སྐབས་རྒྱ་མི་ཤ་
503



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྒྱས་ཤིང་གཟབ་འཕྱོར་ཅན་པང་དུ་བྱིས་པ་ཐོགས་པ་ཞིག་མོའི་མལ་དུ་སྡོད་དྲུང་་
མོ་རང་གིས་རུམ་ནས་སྒམ་ཆུང་ཞིག་བླངས་ནས་ཁ་ཕྱེ་བར་གཡས་ཟུར་ན་སྐུ་འདྲ་
ཞིག་ཡོད་པ་ལ་རྒྱ་མི་དེས་བླ་མ་སཾབྷ་ཝ་རེད་གཡོན་ཕྱོགས་འདིར་བསྟན་པ་རབ་་་
རྒྱས་ཀྱི་སྐུ་ཞིག་ཡོད་ན་ལེགས་ཟེར་བར་དེ་ལྟར་སྒྲུབ་དགོས་སྙམ་པ་དང་།
འཁྲུངས་པའི་ནུབ་མོ་ཆུ་ཟོམ་གང་བླངས་ནས་ཇོའི་ཁང་དུ་ཡོན་ཆབ་འབུལ་བ་་་་
རྨིས་ཤིང༌། ཡབ་ཀྱི་རྨི་ལམ་དུ་སྐུ་གོང་མ་རང་ཁྱིམ་དུ་བཞུགས་པར་རང་གིས་
ལག་བསྟར་ནས་ཞོ་སེར་བོ་གསོལ་དཀར་གང་འདྲེན་པ་རྨིས་པ་དང་། རྗེ་གོང་
མས་མཛད་པའི་ཐ་མ་བསྟན་པ་ནས་ཁོང་གི་མ་ཡུམ་གྱིས་མར་མེ་གང་ཕུལ་ལ་་་་་
འཇའ་ཚོན་གྱིས་སྤྲས་པ་གཟིགས་ཏེ་གཞན་ལ་སྟོན་པ་དང་། དབྱར་རས་གུར་
ཞིག་ཏུ་ཡོད་སྐབས་ཀྱང་འཇའ་གཉིས་ཤར་བ་སྒོའི་གཡས་གཡོན་དུ་ཟུག་པ་དང་།
སྐུ་གོང་མའི་སྐུ་གདུང་ལ་གདུང་ཆས་འབུལ་སྐབས་ཉི་འོད་ཐུགས་ཀར་ཕོག་པ་་་་༌་
དང༌། དེ་ནས་བཟུང་སྐུ་དབོན་ཆོས་འཕེལ་ནས་སྐུ་གདུང་རིན་པོ་ཆེའི་དྲུང་ཉིན་
རེ་བཞིན་ལུས་ཐམས་ཅད་ས་ལ་ཕབ་སྟེ་གདུང་ཤུགས་དྲག་པོས་མིག་མཆི་མ་དང་་
བཅས་ཡང་སྤྲུལ་མྱུར་དུ་འབྱོན་པའི་གསོལ་འདེབས་ལན་གསུམ་རེ་འཆར་ཅན་དུ་
མཛད་བཞིན་པའི་རྨི་ལམ་དུ་སྐུ་དངོས་གཟིམ་མལ་དུ་བཞུགས་པ་ལ་སད་པའི་་་་་
སྐབས་བཞིན་གསོལ་བས། རྔ་བ། འབོས། ལྷོ་ཕྱོགས་གང་རིགས་ནས་གསུངས་པ་
ཞིག་བྱུང་བ་ཕྱིས་རྗེ་འདིའི་འཁྲུངས་ཁྱིམ་གདན་སའི་ལྷོར་ཡོད་པར་འགྲིགས་པ་་་
དང་། ཆོ་འཕྲུལ་ཟླ་བའི་ཚེས་བཅུ་བདུན་ཉིན་སྐུ་དབོན་ཆོས་འཕེལ་གདན་སའི་
དམ་པ་སོ་སོར་མྱུར་འབྱོན་སྨོན་ཚིག་ཞུ་བར་ཕེབས་སྐབས་ནམ་མཁའ་འཇའ་་་་
ཚོན་གྱིས་གང་བ་དང་། ཉི་མའི་དཀྱིལ་འཁོར་གསུམ་ཤར་བར་སྣང་བའང་
མཆོག་སྤྲུལ་མྱུར་གསལ་གྱི་ལྟས་སུ་གླེང་བ་དང་། རྗེ་གོང་མས་ཆོས་འབྲེལ་དངོས་
གསན་སྒྲུབ་པའི་རྒྱལ་མཚན་འཛིན་པ་དཀོན་ཆོག་རྒྱལ་མཚན་ལ་སྐུ་དབོན་ཆོས་
504



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
འཕེལ་ནས་ཡང་སྤྲུལ་མྱུར་གསལ་གྱི་དོན་སྐོར་ནན་ཅན་ཞུས་པའི་མཚན་མོ་དམ་་་
པ་དེའི་དབུ་སྔས་ཀྱི་མར་མེ་གཉིས་ལ་མེ་ཏོག་རྒྱལ་མཚན་གྱི་དབྱིབས་སུ་ཆགས་པ་
དང་། མཚན་ལམ་དུ་ས་ཡངས་པ་ཞིག་ཏུ་ཕེབས་པར་མེ་ཏོག་ཆེ་བ་མང་པོའི་
འདབ་མ་ལྷུང་ཞིང་རྙེད་པ་དང་། དེ་ནས་ཅུང་ཟད་སོང་བ་ན་མེ་ཏོག་སེར་བོ་
ཤིན་ཏུ་མང་པོས་གང་བ་བྱུང་བ་དང་། སྐུ་གོང་མ་མྱ་ངན་ལས་འདའ་ཚུལ་
བསྟན་པའི་གོང་ཞིག་ཏུ་རྡོ་རྗེ་འཆང་འཇམ་དབྱངས་ཐུབ་བསྟན་རྒྱ་མཚོའི་མཚན་
ལམ་དུ་རྗེ་བཙུན་བླ་མ་མཆོག་གི་དབུ་གདུགས་ཕབ་ནས་བཞག་ཡོད་པ་དང་། རྗེ་
ཉིད་ནས་གྲོགས་མཛད་དེ་སྐུ་དབོན་ཆོས་འཕེལ་ནས་ནང་བའི་ཚོམས་ཆེན་སྟེང་་་་
དུ་རས་སྣ་ཚོགས་ལས་གྲུབ་པའི་རྒྱལ་མཚན་ཆེ་བ་ཞིག་བཙུགས་པ་བྱུང་བ་དང་།
རྒྱ་ཚང་རི་ཁྲོད་པ་ཆོས་ཀྱི་སེངྒེ་ནས་ཡབ་རྗེ་གོང་མའི་དགོངས་རྫོགས་སུ་མཁའ་་་་
སྤྱོད་མའི་བདག་འཇུག་མང་དུ་བླངས་སྐབས་ནམ་མཁར་འཇའ་ཚོན་དབུས་ཀུན་་
གཟིགས་མཆོག་དངོས་སུ་བཞུགས་པའི་དྲུང་སྐུ་དབོན་མཆོག་དང་ཁོང་རྣམ་་་་་་་
གཉིས་མཇལ་བར། འཕེལ་ཞིང་རྒྱས་པའི་དོན་རྣམས་མ་ལུས་པ། །འབད་མེད་
ལྷུན་གྱིས་གྲུབ་པར་མཛད་དུ་གསོལ། །ཞེས་གསུང་བཞིན་འབྲུ་དཀར་གཏོར་བ་
དང༌། ཡང་སྤྲུལ་གྱི་ཞབས་བརྟན་སྒྲུབ་སྐབས་ཤིག་ལྷོ་ཕྱོགས་ནས་བྱ་རོག་བཀྲག་
ཆེ་བ་ཞིག་བྱུང་བ་རྨིས་པ་སོགས་ཡང་སྤྲུལ་མྱུར་དུ་འབྱོན་པ་དང༌། གང་ནས་
ཕེབས་པའི་ཕྱོགས་སོགས་གསལ་བའི་རྨི་ལྟས་མཆོག་དམན་རྣམས་ལ་མང་དུ་བྱུང་
བ་ལས་འདིར་ནི་མཚོན་བྱེད་ཙམ་སྟེ་ཞིབ་ཏུ་འགོད་པའི་ངལ་བ་མ་བྱས་སོ། །རྡོ་
རྗེ་འཆང་སཾགྷཱའི་ཞབས་ལ་ཡང་སྤྲུལ་མྱུར་གསལ་གྱི་དོན་སྐོར་ཞུས་པའི་ཕྱིར་་་་་་་
ཕེབས་སུ་གསེར་ཞུན་གྱི་འཇམ་དབྱངས་བྲིས་སྐུ་སྟོང་ཚར། བཀའ་གདམས་ལྷ་
བཞི་དང་རྗེ་སྐུ་བརྒྱ་ཕྲག་རེ་བཞེངས་པ་སོགས་རྣམ་དཀར་གྱི་ལྗགས་བཀོད་་་་་་་་
འགའ་དང་། ཡང་སྤྲུལ་མྱུར་དུ་འབྱོན་པ་དང༌། དགུན་ཉི་ལྡོག་ནས་མྱུར་འབྱོན་
505



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྨོན་ཚིག་ཀྱང་འདོན་མི་དགོས་པར་གསུངས་ཤིང་། སྐུ་གོང་མའི་དབུ་བླའི་གྲས་
ད་ཚང་དགེ་བཤེས་བྱང་ཆུབ་འོད་ཟེར་དང་། གཟུངས་ཤུལ་བྱ་བཏང་ངག་
དབང་བསྟན་དར་གཉིས་ནས་ཀྱང་དེ་མཐུན་གསུངས་སོ། །འཇམ་དབྱངས་
དཀར་དམར་དང་རྗེ་སྐུ་རེ་རེ་ནས་བརྒྱ་ཐང་ཤིན་ཏུ་ཆེ་བ་གསུམ་གྱིས་ཐོག་དྲངས་
རྟེན་བཞེངས་དང༌། ཞབས་རིམ་རྒྱ་གང་ཆེ་བསྒྲུབས་པ་དང་། གདུལ་བྱ་རྣམས་
ཀྱི་དད་དམ་གཙང་བ་དང༌། སྐྱེ་རྒུ་རྣམས་སྨིན་གྲོལ་ལ་འགོད་པའི་འཕྲིན་ལས་ཀྱི་
འཇུག་པ་རྒྱུན་མི་ཆད་པའི་རྟེན་འབྲེལ་རྣམས་ཚོགས་པ་ལས་རབ་བྱུང་བཅོ་ལྔ་་་་
བའི་བགྲང་བྱ་སོ་དགུ་བ་སྣ་ཚོགས་དབྱིག་ཅེས་པ་ཤིང་སྦྲུལ( སྤྱི་ལོ ༡༩༠༥）ལོའི་
ཧོར་ཟླ་བཅུ་གཅིག་པའི་ཚེས་བདུན་གྱི་སྔ་དྲོ་ཉི་དྲོས་ཀྱི་དུས་སུ་ཡུམ་ལས་གནོད་་་་
པ་མེད་པར་སྐུ་བལྟམས་སོ། །དེ་ཡང་ལུང་བསྟན་གསེར་སྒྲོམ་ལས་སྐུ་འཕྲེང་རིམ་
བྱོན་གྱི་དགུང་སྙིང་ལུང་བསྟན་སྐབས་རྗེ་འདི་ལ། སྣ་ཚོགས་ཤུགས་ཀྱིས་བྱུང་
བའི་ཚོགས་རྣམས་ཀྱང་། །ཀུན་ལ་དཔུང་གྲོགས་ཡོངས་ཀྱིས་དབང་བསྒྱུར་བར། །
རྡོ་རྗེའི་ལྷ་གང་མི་འབྲལ་གྲོགས་སུ་རོལ། །ཅེས་པ་སྦྲུལ་རྐང་བ་ལ་མ་བརྟེན་པར་
ལུས་ཀྱི་ཤུགས་སམ་སྟོབས་ཀྱིས་འགྲོ་བ་དང་། སྟོད་འགྲེལ་ལས་ཤིང་སྦྲུལ་འདི་ལ་
སྣ་ཚོགས་དབྱིག་ཅེས་གསུངས་པས་རྐང་བ་དང་བོས་དགུང་སྙིང་དང་། དེ་མན་
གྱིས་མཛད་པ་ལུང་བསྟན་པ་དང་། ཞང་སྟོན་བསྟན་པ་རྒྱ་མཚོའི་མཚན་ལམ་
ལུང་བསྟན་དུ། འབྲུག་སྦྲུལ་གྱི་མགོ་མཇུག་སྦྲེལ་མཚམས་སུ། །རྒྱལ་ཀུན་གྱི་ཡབ་
གཅིག་ཚེ་བརྟན་གཅེས། །ཞེས་པ་སྐྱབས་རྗེ་སྐུ་གོང་མས་དགོངས་པ་ཆོས་
དབྱིངས་སུ་གཟིགས་པའི་དུས་དང་། དངུལ་དཀར་གྱི་རྟ་བཟང་གསེར་སྒ་ཅན། །
འཚེར་སྐད་ལ་བཀྲ་ཤིས་དུང་དཀར་བཞད། །ཅེས་པ་གསེར་སྒ་ཞེས་པས་སྒ་ཤིང་
གོ་བས་འཁྲུངས་ལོའི་འབྱུང་ཁམས་དང་། རྟ་ལོ་འཁྲུལ་མེད་ངོས་འཛིན་གྱིས་
གདན་སར་འགོད་པ་བསྟན་པར་གླེང་བ་བྱུང་ཞིང་། སྐུ་བལྟམས་པ་དང་དུས་
506



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
མཉམ་དུ་ཁ་བས་ས་སྟེང་དཀར་འཇམ་དུ་བཏང་བ་དང་། རྔ་བ་སོགས་ནས་
འབྲུག་སྒྲ་ཐོས་པ་དང་། སྐུ་གོང་མའི་གཟུགས་སྐུ་རགས་པའི་གདུང་ལ་ཞལ་
གསེར་འབུལ་བའི་རྟེན་འབྱུང་གི་མཆོད་མཇལ་དང་། མ་ཡུམ་ནས་གཞོན་ནུ་
བཙས་པའི་དགའ་སྟོན་གྱི་མཆོད་མཇལ་གཉིས་བསྒྲིགས་པ་མིན་པར་ལྷན་་་་་་་་་
འགྲིགས་བྱུང་བ་སོགས་ཕྱི་ནང་གི་རྟེན་འབྲེལ་འགྲིགས་དཀའ་བའང་མང་དུ་་་་་་
འགྲིགས་སོ། །གསང་བ་མི་ཟད་རྒྱན་གྱི་འཁོར་ལོའི་མཛོད། །ལྔ་ལྡན་ཞིང་གི་རྒྱན་
དུ་འོས་སོ་ཞེས། །ཁེངས་པ་མ་བཟུང་སྲིད་པའི་ཁྱམས་ཡངས་པོར། །གཞོན་ནུ་ཟླ་
ཤེལ་སར་བའི་ཟོལ་གྱིས་འཛུམ། །ལྟས་ཀྱི་མཚན་མ་རྒྱ་ཆེན་དབང་པོའི་གཞུ། །
རྫོགས་པར་བཀུག་པའི་དགེ་མཚན་དང་བོའི་སྒྲ། །སྲིད་ཞིའི་ཕུན་ཚོགས་རྒྱ་
མཚོའི་རྒྱུད་གཅིག་ཏུ། །འཁྲུངས་པ་འདི་ཡི་ཟླ་བོར་སུ་ཞིག་བགྲང༌། །རབ་
འབྱམས་རྒྱལ་དང་སྲས་གྱིས་བསྟན་འགྲོ་ལ། །ཕན་གདགས་སྨན་གྱི་མྱུ་གུ་
འཁྲུངས་པའི་གཏམ། །རིན་ཆེན་བིམ་དམར་པོའི་མདངས་ལྡན་པའི། །བདུད་
རྩིའི་ཐིགས་པ་རང་རང་འཁོར་ལ་འགྱེད། །ཅེས་པ་ནི་སྐུ་བལྟམས་པའི་ཚུལ་ལ་
བསྔགས་པའི་བར་སྐབས་ཚིགས་བཅད་དོ། །
སྐུ་བལྟམས་པའི་ཕྱི་ཉིན་རྗེ་གོང་མའི་སྐྱེད་ཡུམ་གྱི་བང་ན་ཡོད་སྐབས་སྤྱན་་་་
ཕྱེ་སྟེ་སྐུ་གོང་མའི་སྐུ་སྲིང་བློ་བཟང་སྒྲོལ་མར་གཟིགས་ཙམ་དང་འཛུམ་པ་འདྲ་བ་
ཞིག་མཛད་པར། མ་ཡུམ་བགྲེས་པས། འོ་ཁོང་འདིར་ཐོན་ཡོད་ཅེས་ཁྱོད་ལ་བརྡ་
བསྟན་པ་རེད་ཨང་གསུངས་པ་དང་། བཟའ་ཚང་གིས་བཟའ་བཏུང་བྱེད་སྐབས་
ཤིག་མ་ཎི་གསལ་བོར་གསུངས་པ་དང༌། ཨ་མ་ཞེས་འབོད་པ་ཡང་ཡང་ཐོས་པ་
དང་། ཚེས་བཅུ་སྐོར་ལ་མདུན་རིའི་ནགས་ནས་སྤྱང་ཀིས་སྐད་ཡང་ཡང་བརྒྱབ་
པ་རྡོ་རྗེ་གུར་གྱིས་ཕོ་ཉ་ཅེ་སྤྱང་སྔོན་པོར་བརྫུས་ནས་བྱ་ར་མཛད་པའི་བརྡར་་་་་
ངེས། བདུན་གཅིག་སོང་མཚམས་ཡུམ་བགྲེས་པའི་རྨི་ལམ་དུ་སྐུ་དབོན་ཆོས་
507



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཕེལ་ནས་གསེར་སྐུ་ཞིག་མོ་ལ་བྱིན་ཏེ་བདག་གྱིས་ཟེར་བ་རྨིས། སྐུ་གདུང་
ལེགས་གྲུབ་ཀྱི་དགའ་སྟོན་དང་འབྲེལ་སྐུ་དབོན་མཆོག་ནས་སྐུ་གོང་མའི་མ་ཡུམ་
ལ་ཝ་ཐུལ་སོགས་བསྐྱལ་བར་གཞོན་ནུ་ཡང་སྤྲུལ་ཏུ་ཐག་བཅད་དེ་ན་བཟའ་ཕུལ་་
བ་རེད་ཅེས་རང་གྲགས་སུ་སོང་། རྒྱལ་ཚབ་གཙང་བླ་དཀོན་མཆོག་ཐུབ་བསྟན་
རྒྱ་མཚོས་མཚན་ལ་དཀོན་མཆོག་ཀུན་དགའ་ཞེས་གསོལ། སྐྱེ་དབྱིབས། བོངས་
ཚོད། གཟི་བྱིན་སོགས་ན་མཉམ་གྱི་བྱིས་པ་རྣམས་ལས་ཁྱད་ཐོན་པར་མ་ཟད།
གར་བཞག་ཏུ་བཞུགས་པ་དང་། ངུ་སྐད་མི་འདོན་པ་དང་། གང་ཡིན་དུ་བཤང་
གཅི་མི་འདོར་བ་སོགས་ཡ་མཚན་པའི་མཛད་སྤྱོད་མང་ཞིང་། ཅུང་ནར་སོན་པ་
ན་ཉིན་གཅིག་མདུན་རིའི་ཕྱོགས་སུ་མཛུབ་སྟོན་བྱས་ཏེ། ཕྱག་གསུམ་མཛད་པ་
གཟིགས་སྣང་ཁྱད་པར་ཅན་ཞིག་བྱུང་བ་གོར་མ་ཆག་ཀྱང་གསལ་ཆ་མ་མཛད།
བྱ་བཏང་དཀོན་མཆོག་རྒྱལ་མཚན་ནས་བྱབས་ཁྲུས་ལན་མང་དུ་ཕུལ་ཅིང་། རྗེ་
འདིར་ལྷ་རྫས་ཤིག་ཕུལ་བ་ཕྱག་གཉིས་ཀས་བླངས་ཏེ་སྐུ་པང་དུ་ཕེབས་བཞེད་་་་་
མཛད་པ་དང་། ཉིན་གཅིག་མཛོད་དགེ་རི་ཁྲོད་པས་མགོ་སྒུར་ཏེ་ཁོ་བོར་མཇལ་
ཁ་ཞིག་གནང་དགོས་ཞུས་པར་མཇལ་ཁ་གནང་ཚུལ་མཛད། དེ་ནས་བཟུང་
ཐམས་ཅད་ལ་མཇལ་ཁ་གནང་ཞིང་དགུང་ལོ་གཉིས་ཀྱི་དུས་རྔ་བ་བློ་བཟང་ཤེས་་
རབ་ནས་མ་ཡུམ་གཞིས་ཀར་བརྒྱད་སྟོང་བ་ཞིག་རིམ་གྲོར་ཀློག་སྐབས་ཁོའི་གམ་་་
དུ་ཕ་རོལ་ཏུ་ཕྱིན་པ་ཞེས་ཐོལ་བྱུང་དུ་གསུངས་པ་ཁོང་གིས་གསལ་བོར་ཐོས་པ་་་
དང་། དགུང་གཅིག་སྐུ་དབོན་ཆོས་འཕེལ་གྱི་རྨི་ལམ་དུ་རྗེ་གོང་མ་གཟིམ་མལ་དུ་
བཞུགས་པའི་མདུན་དུང་གཡས་འཁྱིལ་གཉིས་ཡོད་པར་འདིའི་གཅིག་གཡས་་་་་
འཁྱིལ་དངོས་དང་། གཅིག་རྫུས་མ་རེད། འདི་གཉིས་ནོར་ཉེན་ཡོད་ཀྱང་། ཏིང་
ངེ་འཛིན་རྒྱལ་པོ་བརྒྱད་ཅུ་བཏོན་ན་མི་ནོར་གསུངས་པ་རྨིས་པ་ཡང་སྤྲུལ་གྱི་ལུང་
བསྟན་དུ་དགོངས་པ་བླངས་ཏེ་མདོ་དེ་ཚར་ཉིས་བརྒྱས་འདོན་སྒྲོགས་བགྱིས་་་་་
508



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
ཤིང་། ཕྱིས་དམ་པ་རྣམས་ཀྱིས་ཀྱང་མདོ་འདི་མང་དུ་བསྒྲུབ་རྒྱུའི་ལྗགས་བཀོད་
མཛད་པ་དང་གུང་འགྲིགས་པ་བྱུང་། རྨེ་རྒྱལ་མོ་མཆོག་རྩེ་བཟའ་ཚེ་རིང་སྒྲོལ་མ་
མཇལ་བར་ཕྱག་མགོར་བཞག་ནས་མ་ཎི་ཚར་གཅིག་གསུངས་པ་འགྱུར་བ་མེད་་་་
པའི་དད་གུས་རྟས་པའི་རྐྱེན་དུ་སོང་། དགུང་ལོ་གསུམ་དུ་ཕེབས་པའི་
ཟླ༡ཚེས༡༨ལ་རྒྱལ་ཚབ་རིན་པོ་ཆེ། སྐུ་དབོན་ཆེ་ཆུང་། ཁྲི་གདན་ཟུར། ལས་སྣ་
བརྒྱད་ཅུ། རྨེ་རྒྱལ་བསོད་ནམས་མགོན་པོ། མྱི་རྩ་སོགས་ཀིརྟིའི་གྲོས་དབང་
རྣམས་བགྲོས་ཏེ། ཀུན་གཟིགས་རྒྱལ་བའི་དབང་པོ་བཅུ་གསུམ་པ་ཆེན་པོ་ངག་
དབང་བློ་བཟང་ཐུབ་བསྟན་རྒྱ་མཚོ་དཔལ་བཟང་པོ་སྐུ་འབུམ་དུ་བཞུགས་གདན་
འཇགས་པ་དང་། ཀུན་མཁྱེན་འཇམ་དབྱངས་བཞད་པ་སྐལ་བཟང་ཐུབ་བསྟན་
དབང་ཕྱུག་དང་། རྒྱལ་བའི་དབང་པོའི་རིགས་བདག་རྡོ་རྗེ་འཆང་དགེ་འདུན་
བསྟན་འཛིན་རྒྱ་མཚོ་གསུམ་ལ། རྗེ་འདི་ཡབ་རྗེ་གོང་མའི་ཡང་སྤྲུལ་གྱི་འོས་ཐོ་
གཅིག་ཆོག་ལྟ་བུར་བྱས་ཆོག་མིན་དང་། མི་ཆོག་ཚེ་ཡུལ་ཕྱོགས་གང་དུ་ཡབ་ཡུམ་
དང་སྲས་ཀྱི་མཚན་སྒྲ་ཇི་ལྟ་བུ་ཅན་ལ་རྩད་གཅོད་དགོས་པའི་བཀའ་ལན་ཞིབ་་་་
གསལ་དགོས་ཚུལ་གྱི་ཡི་གེ་གཅིག་ཉིད་ལན་གསུམ་བཟླས་ཏེ་མི་སྣ་ཆེད་མངགས་་་
གདོང་ཕུལ། འགྲོ་མི་རྣམས་ལམ་དུ་ཆས་ཏེ་གླིང་འདབས་ལ་སླེབས་པ་ན་མཐའ་
བ་ཞིག་གིས་ཟླ་བོར་སྐད་བརྒྱབ་ནས། ཨེ་ཁྱོད་འགྲོ་མི་དགོས་འདི་ན་ཡོད། ཅེས་
ཟེར་བ་ཐོས་ཤིང་། ཕྱིས་དོན་དང་འབྱོར་བས་ཐམས་ཅད་ཡ་མཚན་པར་གྱུར།
དེ་ཡང་སྤྲུལ་པའི་གང་ཟག་ཅིག་གིས་ལུང་བསྟན་པ་ཉིད་དམ། མི་རྒྱུད་ལྷས་
བསྐུལ་ཏེ་དོན་གནས་ཀྱི་ཚིག་བཀྲ་བཏང་བ་གང་རིགས་ཤིག་ཏུ་གདོན་མི་ཟའོ། །
གསུང་ལན་རྣམས་འབྱོར་བ་སྐུ་གོང་མའི་སྐུ་གདུང་མཆོད་རྟེན་ལ་རབ་གནས་་་་་་
རྒྱས་པ་བགྱིད་པ་དང་འཛོམས་པའང་རྟེན་འབྲེལ་ལེགས་ཤིང་། རྒྱལ་བ་ཐམས་
ཅད་མཁྱེན་པས། རྟེན་ལྷ་རེག་དང་རྒྱ་སྲང་བཅུའི་ཐོག་རྩེ་བཅས་འབྱོར་བ་ལྟར།
509



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བརྟག་པ་བགྱིས་འབྲས། གཤམ་གསལ་སྐྱེ་སྤྲུལ་དངོས་ཚའི་བུ་མོའི་ཁྱེའུ་དེ་བཞིན་
སྐྱེ་སྲིད་ཡིན་ངེས་པས། བར་ཆད་མང་བས་རིམ་གྲོར། བཀའ་འགྱུར་དག་སྒྲོགས།
གདུགས་ཤེར་སེང་གསུམ་བཅས་འགྲོ་གང་ཆེ། གནས་བརྟན་ཕྱག་མཆོད་དང་།
བླ་མཆོད་ཚོགས་ཁྲི་ཚར། སྲུང་མའི་གསོལ་འཕྲིན་ཡང་ནན་ཏན་བཅས་སྒྲུབས།
སྐྱབས་འཇུག་བྱེད། དམ་རྫས་བཅས། ཞེས་དང་། ཀུན་མཁྱེན་བླ་མས། མཁྱེན་
སྟོབས་མཚུངས་མེད་ཀིརྟིའི་དབོན་ཆེ་ཆུང་སོགས་ཀྱི་མདུན་སར། འབུལ་འབྲས།
དེང་ཆར་བསོད་ནམས་ཀྱི་ཟོང་གིས་བསྐྲུན་པའི་རྟེན་བཟང་ལ་གསར་འཚེས་་་་་
དབེན་ངོས། མི་སྣ་ཆེད་མངགས་གདོང་། མཆོག་སྤྲུལ་རིན་པོ་ཆེའི་ཡང་སྤྲུལ་གྱི་
དོན་སྐོར་གྱི་ཡི་གེ་སུག་འབྱོར་བྱུང་བ་ལེགས། ད་ཆར་རྒྱལ་བསྟན་རིན་པོ་ཆེ་
ཉམས་དམས་པ་ལ་ཕན་རེའི་ལྷག་བློ་དང་། འོ་སྐོལ་ལྟོས་བཅས་ཀུན་གྱི་མགོན་དུ་
ཡང་སྤྲུལ་འཁྲུལ་མེད་འབྱོན་ཆེད། མཆོག་གསུམ་ལ་གསོལ་འདེབས་དང་བཅས་
བརྟག་པ་བགྱིས་ནའང་། ཕྱོགས་གཞན་ལ་རྩད་གཅོད་མི་དགོས་ཤིང༌། སྐུ་ཚའི་
བྱིས་པ་དེ་ག་ལ་གཙང་སྦྲ་དང་ཞབས་རིམ་ལ་འབད་ན་ལེགས་ངོ་ཤར། འོན་ཀྱང་
དུས་ལ་མ་བབ་པས་ཕྱི་ནང་ཀུན་ལ་སྦ་གསང་དམ་པ་གལ་ཆེ། ཞབས་བརྟན་ཡང་
བསྐལ་འཕགས་ཏིང་གསུམ་ཚར་བཅུ་གསུམ་རེ། རྣམ་རྒྱལ་སྟོང་མཆོད། ཆོས་
སྲུང་སྤྱི་དང་ཁྱད་པར་གུར་ཞལ་གཉིས་ཀྱི་བསྐང་འཕྲིན་གལ་ཆེ། ངོས་ནས་ཀྱང་
དགེ་བའི་འཇུག་པ་ནར་མར་བྱེད། ཅེས་རྟེན་ལྷ་རེག་ཆེ་ལེགས་བཅས( སྤྱི་
ལོ༡༩༠༧)མེ་ལུག་ཟླ༢ཚེས༦ལ་བསྟི་གནས་ཚེ་བཅུད་འཁྱིལ་བ་ནས་བྲིས་པ་་་
དགེ་ཞེས་དང་། རྡོ་རྗེ་འཆང་སཾགྷའི་ཞབས་ནས། དྲུང་འཁོར་རྣམས་སྐུ་ཁམས་
བདེ་ཞིང་དོན་ཡོད་པའི་བྱ་བཞག་ལ་གཞོལ་བའི་ཐད་ནས་ཕྱག་བྲིས་རྟེན་ལྡན་་་་་་
བསྐུར་གནང་འདི་བཞིན་འབྱོར། ཕྲན་སོ་སྐྱེ་རང་དགའ་བ་རང་ཉིད་གར་སྐྱེ་མི་
ཤེས་པ་ཞིག་གིས། འཕགས་ཆེན་དམ་པའི་གསང་གསུམ་གྱི་རང་བཞིན་མཚོན་
510



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
པར་ག་ལ་ནུས་ཀྱང་། གསུང་མ་ལྡོག་ཙམ་དུ་མར་མེ་བརྟག་ཁུལ་བགྱིས་པར། བུ་
ཆུང་དེ་གར་བརྟག་པ་འབྲིང་སྟོད་ཅིག་བབས། འོན་ཀྱང་རེ་ཞིག་མངོན་ཆུང་
བགྱིས་ཏེ་ལབ་གླེང་མི་མཛད་པར་ཞབས་རིམ་ལ་འབད་ན་ལེགས་སྙམ། སྤྲེལ་གྱི་
ལོ་ནང་ཡས་མས་སུ་དོགས་གནས་ཞིབ་འཚོལ་དང༌། ལྷ་དང་བླ་མ་གྲགས་ཅན་སོ་
སོར་ལུང་ཞུ་སོགས་བསྲེགས་བཅད་བརྡར་བའི་གསེར་བཞིན་དཔྱད་པས་དག་་་་་
པར་མཛད་ན་ལེགས་སྙམ། རྐྱེན་སེལ་དུ་གནས་བརྟན་ཕྱག་མཆོད་ཁྲི། རྣམ་རྒྱལ་
གཟུངས་རིང་འབུམ་ཐེར། ཆོས་སྲུང་གཙོ་བོའི་གཏོར་སྒྲུབ་གང་ཐུབ། མཎྜལ་
བཞི་བ་སྟོང་། སྒྲོལ་བསྟོད་འབུམ། ཚེ་ཐར་སྟོང་ཁ་ཤས། ཡིག་བརྒྱ་འབུམ་བཞི། །
དམ་ཚིག་རྡོར་བཟླས་བྱེ་བ། གདུགས་ཤེར་གང་མང་། སྨྱུང་གནས་སྟོང་ཚར།
སྲུང་མའི་བསྐང་འཕྲིན་གང་ཐུབ་བཅས་བསྒྲུབས་ན་ལེགས། རྟེན་མཚོན་དར་
བཅས( སྤྱི་ལོ༡༩༠༧)མེ་ལུག་ཟླ༢ཚེས༡༧ལ་ཕུལ། ཅེས་གནང་བ་བཞིན་རྒྱལ་
ཚབ་རིན་པོ་ཆེ་དང༌། སྐུ་དབོན་ཆེ་ཆུང་ལས་གཞན་ལ་གསང་དམ་པར་མཛད་དེ།
ཞབས་རིམ་རྣམས་ལྷག་དང་བཅས་བསྒྲུབས་པ་སོགས་སྔ་ཕྱིར་ཞབས་རིམ་དུ། །
དམིགས་བརྩེ་མ་བྱེ་ཆུང་བདུན་འབུམ་ཐེར་ལྔ་ཁྲི་གསུམ། སྐྱབས་རྗེ་མཆོག་གི་
གསོལ་འདེབས་འབུམ་ཐེར་གསུམ། མཚན་སྔགས་བྱེ་བ་ཁ་ཤས། རྗེའི་སྟོང་
མཆོད་ཚར་མང་བོ། བླ་མ་མཆོད་པའི་ཚོགས་ཁྲི་ལྷག རྣམ་རྒྱལ་སྟོང་མཆོད་བཅུ་
ཕྲག རྣམ་རྒྱལ་གཟུངས་རིང་འབུམ་ཐེར་གསུམ་དང་ཁྲི་བརྒྱད་ཁ་ལྷག ཚེ་
གཟུངས་འབུམ་ཁ་ཤས། ཏཱ་རེ་བྱེ་བ་འགའ། སྒྲོལ་བསྟོད་འབུམ་ཐེར་དྲུག་ཏུ་ཉེ་
བ། གདུགས་དཀར་བྱེ་བ་གཅིག་འབུམ་ཐེར་གསུམ་ཁྲི་ཚོ་གཉིས། ཤེར་སྙིང་ཁྲི་
གཉིས། གདུགས་དཀར་ཟློག་པ་སྟོང་བདུན། ཡང་གདུགས་རིང་ཁྲི། སེང་གདོང་
སྔགས་བྱེ་བ་ལྔ་ཁྲི་བརྒྱད། ཡིག་བརྒྱ་དུང་ཕྱུར་གཉིས་བྱེ་ཆེན་གསུམ་འབུམ་བཞི། །
དམ་ཚིག་རྡོ་རྗེའི་བཟླས་པ་བྱེ་བ་གསུམ་འབུམ་གསུམ། མཎྜལ་བཞི་བ་སྟོང་ཁ་
511



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཤས། སྨྱུང་གནས་ཁྲི་ཚོ་བཞི་སྟོང་ལྔ་བརྒྱད་བརྒྱ་སུམ་ཅུ་སོ་གཅིག མ་ཎི་དུང་
ཕྱུར་བཞི་བཅུ་དང་ས་ཡ་བརྒྱད་བྱེ་བ་དགུ། ཚེ་ཐར་སྟོང་ཚོ་ལྔ་དང་བརྒྱད་བརྒྱ་
ང་བཞི། མཱ་རི་ཙེ་བྱེ་བ་གསུམ། གསང་འདུས་རྩ་རྒྱུད་ཁྲི་ཚོ་གཅིག་དང་སྟོང་
གཅིག མི་འཁྲུགས་པའི་གཟུངས་འབུམ་ཁ་ཤས། འཇམ་དབྱངས་ནག་པོའི་
གཟུངས་བྱེ་ཆེན་གཅིག ཐུགས་རྗེ་ཆེན་པོའི་གཟུངས་འབུམ་ལྔ། རྡོ་རྗེ་གཅོད་པ་
ཁྲི་གཉིས་སྟོང་ལྔ། རྒྱལ་མཚན་རྩེ་མོའི་དཔུང་རྒྱན་འབུམ་གཅིག བཀའ་འགྱུར་
དག་ཚར་བཞི། བསྐལ་འཕགས་ཚར་སུམ་བརྒྱ་རེ། མདོ་ཏིང་འཛིན་རྒྱལ་པོ་ཚར་
ཉིས་བརྒྱ་ལྷག ལྟུང་བཤགས་འབུམ་ཐེར་གཅིག ཡོན་ཆབ་འབུམ་ཐེར་བདུན་
དང་ཁྲི་གཅིག མཆོད་མེ་སྟོང་ཁ་ཤས། ཆུ་མིག་བརྒྱ་རྩ་འགྲིམ་པ་བརྒྱ་ལྷག སྐོར་
བ་འབུམ་གསུམ་ཁྲི་དྲུག དྲུག་ཅུ་བ་སྟོང་ཁ་ཤས། མགོན་པོ་གུར་ཞལ་གཉིས་ཀྱི་
བསྐང་བཤགས་འབུམ་ཐེར་གཅིག་དང་ཁྲི་ལྔ་དང་སྟོང་ཁ་ཤས། རྒྱལ་པོའི་བསྐང་
བཤགས་ཁྲི་ཁ་ཤས། མགོན་པོའི་རྒྱས་པའི་གཏོར་སྒྲུབ། ལྕགས་མཁར་ཚད་ལྡན་
བཅས་བསྒྲུབས། གསུང་ལན་རྣམས་མ་ཕེབས་གོང་མ་ཡུམ་བགྲེས་པ་འདའ་ཁར་
ཉེ་རིགས་རྣམས་ནས། ཁྱེད་ད་ལན་ནད་འདི་ལས་དྭངས་ཏེ་སྐུ་གདུང་མཆོད་
རྟེན་འགྲུབ་ཉེ་བས་དེ་དང་། ཡང་སྤྲུལ་ཅིག་ལ་མཇལ་ཐུབ་ན་ཨང་། ཞེས་གླེང་
བར་སྐུ་གདུང་དངོས་ལ་སྔར་མཇལ། མཆོད་རྟེན་གྲུབ་པ་མཐོང་ན་སྙམ་པ་མེད།
ཡང་སྤྲུལ་ལ་མཇལ་ཟིན་པ་ཡིན་པས་ད་ཤི་ཡང་འགྱོད་པ་མེད། ཅེས་མོ་རང་གི་
བློ་ངོར་རྗེ་འདི་ཡང་སྤྲུལ་ཏུ་ཐག་ཆོད་འདུག་པ་ནི་རྗེ་གོང་མས་གསུང་ཕེབས་ཤིག་
ཡོད་པའམ། མོ་རང་ལ་རྟགས་མཚན་མི་འགྱུར་བ་ཞིག་ཡོད་པ་གང་རིགས་ཡིན་
འདུག འདའ་ཁར་ཡང་རྗེ་འདི་མོ་རང་གི་སྔས་སུ་འཛིན་བཅུག་སྟེ་ཕྱག་གཉིས་
མགོར་བཞག་མུས་འདས་ཟེར། ཉིན་གཅིག་རྒྱལ་ཚབ་རིན་པོ་ཆེའི་མདུན་དུ་ཁྲུས་
གསོལ་གྱི་ཆས་རྣམས་ཡོད་པ་འདི་ཅི་རེད་ཅེས་དྲིས་པར། ཁྲུས་ཀྱི་ཁང་བ་ཤིན་ཏུ་
512



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
དྲི་ཞིམ་པ། ཞེས་གསུངས་པ་དང་། སྤྱན་རས་གཟིགས་ཕྱག་བཞི་བ་ཞིག་ལ་འདི་
ཅི་རེད་དྲིས་པར་ཁོང་བའི་སྙན་ཁུང་དུ་ཤུབ་བུས་ཐུགས་རྗེ་ཆེན་པོ་རེད་ཅེས་་་་་
གསུངས་པ་དང༌། དབྱར་རས་གུར་ཞིག་ན་བཞུགས་སྐབས་ཐུགས་འཇིགས་པའི་
རྣམ་པས་བྲོས་ཏེ་ཡབ་རྗེ་གོང་མའི་སྐུ་སྲིང་སྒྲོལ་མའི་པང་དུ་བཞུགས་པ་ན་ཉེ་་་་་
འཁོར་གྱི་ཤིང་སྡོང་ཞིག་ལོག་པའི་འུར་སྒྲ་ཐོས་པ་དང་། རྗེ་འཇམ་དབྱངས་
བཞད་པར་མཇལ་དུ་ཁྱེར་བས་ཕྱག་གཉིས་གདངས་ཙམ་ལས་ཕྱག་མཇལ་མ་་་་་
གནང་བ་དང་། རྔ་བའི་སྐུ་ཚབ་མཇལ་བར་ཁོང་རང་འཁྲུལ་མེད་ངོས་བཟུང་བ་
དང༌། སྤྱི་བ་དཀོན་བསྟན་ཟེར་བ་ནང་མི་གཤིན་པ་ཞིག་གིས་བཟུང་བའི་སྔ་ནུབ་
རྒྱ་སྐད་ཀྱིས་རྡེག་རྡུང་གི་མིང་ཡང་ཡང་གསུངས་པ་དང༌། གནས་ཆུ་བགྲོད་
སྐབས་ཤིག་འགྱེལ་བར་རྡོ་སྟེང་ཞལ་འགྲམ་དང་སྙན་གྱི་རྗེས་བཏོད་པ་དང༌།
ཕྱག་མཛུབ་བཙུགས་པའི་རྡོ་ལ་མཛུབ་རྗེས་བབས་པ་དང་། སྔར་བདེ་ཡངས་སུ་
རྩེད་མོ་མཛད་ན་ཁྲི་སྟེང་དུ་འབྱོན་མི་སྲིད་ཀྱང་བླ་བྲང་ནས་ཐག་གཅོད་ཀྱི་ཉི་་་་་
ཆད་གསལ་བར་གཏན་ལ་ཕབ་པའི་ཉིན་ཁྲི་སྟེང་དུ་ཕེབས་ནས་བཞུགས་པ་དང་།
མཛད་སྤྱོད་རྣམས་རང་བཞིན་གྱིས་འཇམ་པ་དང༌། གཞོན་ནུའི་རོལ་རྩེད་མཛད་
པ་ན་ཡང་ཆོས་འདོན་པ་དང༌། དཔེ་ཆ་ཀློག་པ་དང༌། ཆོས་འཆད་རྩོད་དང་།
དབང་སྐུར་བ་དང་། ཕྱག་རྒྱ་འཆའ་བ་དང༌། སྦྱིན་སྲེག་ལྡུག་པ་དང་། མཇལ་ཁ་
གཏོང་བ་དང་། ལྷ་ཁང་དང་སྐུ་འདྲ་བཞེངས་པ་དང༌། ཚོགས་ལ་འཚོགས་པའི་
ཚུལ་མཛད་པ་སོགས་བྱིས་པ་ཕལ་བ་དང་གཏན་མི་འདྲ་བ་ཀུན་ལ་མཐུན་སྣང་དུ་
གྲུབ་བོ། །
ལང་ཚོའི་མྱུ་གུ་ཕྲ་ཡང་རང་བཞིན་གྱིས། །རྣམ་པར་དཀར་བའི་སྤྱོད་ཚུལ་
སཱ་ལུའི་འབྲུ། །སྨིན་པའི་གྲགས་པ་ཟླ་བའི་འོད་ཟེར་གྱིས། །ས་གསུམ་མཛེས་པ་
གཅིག་ཏུ་ཉེ་བར་བསྒྲུབས། །སྒྲིབ་མེད་སྤྱན་ཡངས་ལྐོག་ཏུ་གྱུར་པའི་ཆོས། །མ་
513



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལུས་ཐོགས་པ་མེད་པར་གཟིགས་པ་རྣམས། །ཡེ་ཤེས་ཆུ་བོ་འབབ་པའི་སྣོད་
གཅིག་པུ། །གཞོན་ནུ་འདི་ལས་གཞན་དུ་དམིགས་པ་མེད། །འོན་ཀྱང་བར་ཆད་
ར་རིས་རྒྱལ་བའི་སྲས། །འཛིན་པའི་གོ་སྐབས་འགོག་པའི་སྒོ་གླེགས་སུ། །རེ་ཞིག་
མི་སྒྲོགས་སྦ་བའི་ཞལ་གདམས་ལ། །ལུགས་གཉིས་གཟིགས་པའི་རྣ་བ་བརྟན་
པོར་བཟེད། །ཅེས་པ་ནི་བྱིས་པའི་རོལ་རྩེད་སྐབས་ཀྱི་མཛད་པར་བསྔགས་པའི་
བར་སྐབས་ཚིགས་བཅད་དོ། །
( སྤྱི་ལོ༡༩༠༨） ས་སྤྲེལ་ཟླ༢ནང་སྐུ་དབོན་དཀོན་མཆོག་ཆོས་འཕེལ་བྱང་་་་
རྒྱུད་དུ་རྒྱལ་བའི་དབང་བོའི་རིགས་བདག་རྡོ་རྗེ་འཆང་དགེ་འདུན་བསྟན་འཛིན་
རྒྱ་མཚོའི་ཞབས་པད་དུ་ཕྱིན་ཏེ། སྐུ་གསུང་ཐུགས་རྟེན། དངུལ་རྡོ་ཚད།
བཞུགས་གདན་རྒྱབ་ཡོལ། བཀྲ་ཤིས་པའི་ལྷ་རྫས་དང་བཅས་ཕུལ་ཏེ་ཡང་སྤྲུལ་
གྱི་དོན་སྐོར་ནན་ཏན་ཆེན་པོས་ཞུས་ཤིང་། རྒྱལ་དབང་ཐམས་ཅད་མཁྱེན་པ་
དང་། ཀུན་མཁྱེན་འཇམ་དབྱངས་བཞད་པའི་གསུང་ལན་གྱི་ཡི་གེ་གཉིས་ཕུལ་
བར། དུས་ལ་མ་བབ་པར་འུར་སྦིར་མང་ན་བར་ཆད་འབྱུང་བས་དེ་འགོག་ཕྱིར་
མོ་འབྲིང་སྟོད་ཡིན་པར་བཤད་པ་ལས་ཨང་གཞན་འཚོལ་མི་དགོས་པར་འདིས་་་་་
ཆོག དམ་པ་གཉིས་ནས་ཀྱང་ཞལ་མཐུན་པར་དོན་ལ་ཐག་བཅད་ཟིན་པ་འདི་
ལྟར་རེད། ཁྲི་སྟོན་སོགས་ཀྱི་སྐབས་སྡིག་དང་མ་འདྲེས་པ་བྱེད་པ་གལ་ཆེ། ཞེས་
བཀའ་སྩལ་སྤྱི་བོར་ནོད་དེ་སླར་འབྱོར་འཕྲུལ་གཞན་སྣང་ལ་བླ་གྲྭ་མང་པོར་་་་་་
ཚེགས་བཙུགས་ནས་ཨང་བསྒྲིགས་ཀྱི་དོན་དུ་ཕྱོགས་སོ་སོར་མངགས། མི་སྣ་བླ་
བྲང་སྐུ་ཞབས་རིན་པོ་ཆེའི་མདུན་དུ་སོང་སྟེ་ཡང་སྤྲུལ་ཐག་གཅོད་ཀྱི་སྙན་སྒྲོན་་་་་
དང་ཉི་ཆད་གསལ་བར་མཛད་པ་བཞིན། ལྔ་བའི་ཉེར་གསུམ་ལ་རྒྱལ་ཚབ་དམ་
པ་པཎ་ཆེན་ཐམས་ཅད་མཁྱེན་པའི་ཡོངས་འཛིན་སྟག་མོ་ཨ་ལི་དཔལ་ལྡན་་་་་་་
སེངྒེའི་ཡང་སྤྲུལ་དཀོན་མཆོག་ཐུབ་བསྟན་རྒྱ་མཚོ། སྐུ་དབོན་ཆེ་ཆུང༌། གདན་
514



4
.
རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
སའི་གྲྭ་ཚང་གསུམ་གྱི་ཁྲི་ལས་ཐོག་པ་དང༌། ཁྲི་ཟུར་ཁ་ཤས། མ་དགོན། རྔ་བ་
དང་ཧོར་གཙང་གི་བཤད་གྲྭ་གཉིས། མཚོ་བདུན་དགོན། ཐེ་རོང་སོགས་ཀྱི་
དགོན་ལག་གང་ཡོད་ཀྱི་མི་སྣ། མྱི་རྩ་ཚེ་ཐར། རྨེ་རྒྱལ་པོའི་སྐུ་ཚབ་གཉིས།
བཞག་སྡོམ་དཔོན་པོ་དགེ་འདུན་སྐྱབས། འབོས་དཔོན་པོ་ཨུ་རྒྱན། བྱམས་མེའི་
དཔོན་ཁག་འགའ། གཅའ་དཔོན་པོ་སྟོབས་དབང༌། རྐ་ཆུའི་ཁ་བ། གཟའ་ཚོང་
དབྱིས་གསུམ། སྒོས། ར་རོང་། མཐའ་བ་ཕན་ཚུན་སོགས་སྐྱ་སེར་སྟོང་དང་ཆིག་
བརྒྱ་ལྷག་གཟབ་འཕྱོར་དང་བཅས། བླ་བྲང་ནང་ནས་མདུན་བསུ་བ་མངགས་པ་
རྣམས་ཀྱིས་བསུས་ཏེ་ཚེས་ཉེར་དགུར་ཀུན་མཁྱེན་མཆོག་གི་བླ་བྲང་ཆེན་མོར་་་་་་
བབས། སྙན་གསན་ཕབ་པ་ལྟར་དྲུག་པའི་ཚེས་གཅིག་གི་སྔ་དྲོ་སྲིད་ཞིའི་དྲེགས་
ལྡན་བྱེ་བས་ཞབས་ཀྱི་པདྨ་ལ་ཕྱག་བྱས་པ་ཀུན་མཁྱེན་འཇམ་དབྱངས་བཞད་་་་་་
པའི་རྡོ་རྗེའི་སྐུ་ཕྲེང་བཞི་བ་རྗེ་བཙུན་སྐལ་བཟང་ཐུབ་བསྟན་དབང་ཕྱུག་དཔལ་་་
བཟང་པོ་སེང་གེའི་ཁྲི་ལ་ཞབས་སེན་རྣམ་པར་བཀོད་པའི་མདུན་དུ་མི་སྣ་ལྷན་་་་་
རྒྱས་ཀྱིས་བསྙེན་ཏེ་དངུལ་གྱི་མཎྜལ། སྐུ་གསུང་ཐུགས་རྟེན། ལྷ་རྫས་ཆེ་ལེགས་
དང་བཅས་རྒྱལ་ཚབ་རིན་པོ་ཆེས་གང་ཅིའི་རྒྱུ་མཚན་སྙན་ལྷོངས་བགྱིས་པར། །
སྙིགས་དུས་ཀྱི་བསྟན་པའི་གསལ་བྱེད་ཆེན་པོ་རོང་བོ་ལྗགས་ནག་པ་ཞིང་འདིར་་་
མིའི་སྲིད་པ་བཟུང་བ་བློ་བཟང་འཕྲིན་ལས་བསྟན་པ་རྒྱ་མཚོ་བའི་ཡང་སྤྲུལ་དོན་་
སྐོར་ལ། ཁོ་བོ་ཅག་ནས་སླུ་བ་མེད་པའི་སྐྱབས་གནས་དཀོན་མཆོག་རིན་པོ་ཆེ་
རྣམ་པ་གསུམ་ལ་གདུང་ཤུགས་དྲག་པོས་གསོལ་འདེབས་ཀྱིས་བརྟག་པ་བགྱིས་་་་
པར། བྱིས་པ་མི་ཉུང་ཙམ་གྱི་ཁྲོད་ནས། དཀོན་མཆོག་ཀུན་དགའ་ཟེར་བ་འདི་
ཉིད་ལེགས་ངོ་ཤར་ཞིང་། མ་ཟད། རྒྱལ་དབང་ཐམས་ཅད་མཁྱེན་པའི་ཞལ་སྔ་
ནས་དང༌། ཞྭ་དམར་མཆོག་སྤྲུལ་རིན་པོ་ཆེ་ནས་ཀྱང་དེ་བཞིན་ཐག་བཅད་པའི་
བཀའ་ལུང་བྱུང་བ་ཡིན་ཕྱིར། དེ་རིང་གྲལ་ཚེས་དགེ་བར་ཐག་བཅད་པ་ཡིན་
515



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པས། ཁྱེད་ཅག་ཀུན་ཡིད་ཆེས་པའི་གནས་སུ་གཟུང་འོས་པ་ལགས་སོ། །ཞེས་པ་
གསུང་གདངས་མཐོན་པོས་ཚར་གཅིག་བསྒྲགས་ཏེ། སྲུང་མདུད། ལྷ་རྫས་སེར་
བོ་དང་བཅས་རྒྱལ་ཚབ་ཚང་ལ་གནང་། དེ་ནས་བཀའ་དྲིན་ཆེ་གསོལ་གྱི་ཚིག་
སྙན་པ་དང་སྦྲགས། བཞེས་སྤྲོ་སྣ་དགུ དངུལ་རྟ་རྨིག་མ་གསུམ། གོས། ཕྲུག ཧ་
སག ཆིབས་ཆེན་རྩེར་སོན། ནང་མཛོད་བཅས་ཕུལ། དེ་གའི་བླ་སྤྱི་གཞུང་གསུམ་
དང་། ཀིརྟིའི་དྲག་གྲས་ཀྱིས་སྤོས་འགྲེམ་དང་བཅས་མཚན་བྱང་བླ་བྲང་ཐུབ་
བསྟན་ལྷུན་པོའི་ཚོམས་ཆེན་དུ་སྤྱན་དྲངས་ནས་ཀུན་མཁྱེན་མཆོག་གི་བཞུགས་་་་་
ཁྲིར་བཀོད་འཕྲལ། བླ་བྲང་ཕྱག་མཛོད་ཆེན་མོ་འཕྲིན་ལས་རྒྱ་མཚོ་ནས་སྐུ་
ཞབས་མཆོག་གི་སྐུ་སྐལ་གྱི་སྡེར་ཁ་ནང་མཛོད་བཅས་ཕུལ་བས་ཐོག་དྲངས།
ཕྱག་མཛོད་རང་ཉིད། བླ་བྲང་གཞུང་གི་ཚོགས་ཆེན་སྤྱི་བ། ལས་ཆུང་བ་གཉིས།
བླ་བྲང་གཉེར་བ་གཉིས། ཞབས་ཕྱི་བྱིངས་ནས་སྡེར་ཁ་དང་ལྷ་རྫས་ཕུལ་ཏེ་
མཇལ། བྱེས་ནས་ལྷགས་པ་རྣམས་ལ་བཀྲ་ཤིས་འཁྱིལ་བླ་བྲང་ཆེན་མོ་ནས་སྟོན་
ཆེན་གཟབས། སྒྲོལ་མའི་ཁང་དུ་མཚན་བྱང་སྔར་ལྟར་སྤྱན་དྲངས་ཏེ་ཀུན་མཁྱེན་
མཆོག་གི་བཞུགས་ཁྲིར་བཀོད་ནས། གསེར་ཁྲི་རྣམ་བཞི། ངག་དབང་དགེ་
ལེགས་ཚང་། དབལ་མང་ཚང་། བྲག་སྒོམ་པ་ཚང༌། སྙན་གྲགས་ཚང་། ཕྱག་
མཛོད་མཁན་པོ་ཚང་། ནོར་བུ་ཚང་། བློ་བཟང་སྦྱིན་པ་ཚང་། བླ་མ་ཕུན་ཚོགས།
རྒྱལ་པོ་ཆིན་ཝང་། ཀླུ་ཐང་། བཀྲ་ཤིས་འཁྱིལ་ན་བཞུགས་པའི་རྗེ་གོང་མའི་
དངོས་སློབ་ཀྱི་བླ་མ། དགེ་བཤེས། ཀུན་སྤངས། གྲྭ་རྐྱང་དཀྱུས་མ་རྣམས་ནས་
ལེགས་སོའི་སྡེར་ཁ་དང་། དངོས་ཚོགས་ཅི་རིགས་འབུལ་བ་ཉིན་འཁྱོངས་བྱུང་།
ཉིན་དེར་ཀྱེ་རྡོར་གྲྭ་ཚང་གི་དྲི་གཙང་ཁང་གི་བྱམས་པར་རབ་གནས་གྲུབ་པ་དང་
འཛོམས་པར་བདེ་གཤེགས་བརྒྱད་ཀྱི་སྣང་བརྙན་ཡོད་པ་ལས་མཚན་ལེགས་ལ་་་་་
བདུད་རྩི་བབས་པ་དང་། གུང་ཐང་མཆོད་རྟེན་ལ་ཉི་ཟླ་དང་། གཟིགས་པ་ལྔ་
516



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ལྡན་ལ་གསེར་ཏོག་འབུལ་བ་དང༌། མཚན་བྱང་སྒྲོལ་མ་ལྷ་ཁང་དུ་གདན་འདྲེན་
སྐབས་དུས་འཁོར་གྲྭ་ཚང་ནས་འཁར་བརྡ་གཏོང་བར་འགྲིགས་པ་དང༌། འབྲུག་
གྲགས་པ་དང་། འཇའ་ཚོན་ཤར་བ་དང༌། མ་ཡུམ་བླ་ཁོ་ནས་སྙན་གྲགས་ཚང་
ནང་ཆེན་སྒོ་ནས་འཇམ་དབྱངས་ཀྱི་གསེར་སྐུ་བྱོན་ལེགས་ཤིག་རྙེད་པ་རྒྱལ་ཚབ་་་
རིན་པོ་ཆེར་ཕུལ་བ་དང་མཉམ་དུ་བླ་བྲང་ཆེན་མོ་ནས་མཆོག་སྤྲུལ་ལ་དབུ་མནབ་
དང་། ཞབས་ཕྱུགས་ཆེད་བསྐྲུན་ཕུལ་བ་དུས་འགྲིགས་པ་སོགས་རྟེན་འབྲེལ་ངོ་
མཚར་བ་མང་དུ་འགྲིགས་པས་གཞི་བྱེས་གཉིས་ཀ་ཡ་མཚན་གྱི་གནས་སུ་བཀོད།
དེར་མ་ཟད་སྔར་ཡང་སྤྲུལ་ཐག་གཅོད་ཀྱི་མི་སྣ་རྣམས་ལམ་དུ་ཆས་པ་ནས་བཀྲ་་་
བཟང་བ་ཤ་སྟག་ཆེད་དུ་བསྒྲིགས་པ་བཞིན་བྱུང་བ་དང་། ཀུན་མཁྱེན་མཆོག་
ནས་ཡང་སྤྲུལ་རིན་པོ་ཆེའི་མཚན་དུ། སྐལ་བཟང་བློ་གྲོས་ཀུན་དགའ་རྒྱ་མཚོ་
ཞེས་གསོལ་ཏེ་ཞབས་བརྟན་གསོལ་འདེབས་ལྗགས་རྩོམ་གྱི་ལུང་གནང་སྐབས་་་་་
ཀྱང་རྟེན་འབྲེལ་ཅི་རིགས་འགྲིགས། དེ་ནས་ཀིརྟིའི་ནང་བས་ཚོགས་ཆེན་ལ་མང་
ཇ་ཉིན་འཁྱོངས་ཕྱག་འགྱེད་བཅས་ཕུལ་ཏེ་མི་སྣ་རྣམས་སླར་འབྱོར།
༣ སྟག་ཚང་ལྷ་མོའི་གནས་སྒོའི་ཐང་དུ ༧ མཆོག་སྤྲུལ་རིན་
པོ་ཆེར་ན་བཟའ་འབུལ་བཞེས་དང༌། ཁྲི་གསོལ་དགའ་
སྟོན་གྱི་མཛད་སྒོ་རྒྱ་ཆེན་བསྐྱངས་སྐོར།
ཚེས་བཅུ་གསུམ་ལ་གནས་སྒོའི་ཐང་དུ་བཞུགས་གནས་ཀྱི་གྲ་བསྒྲིགས་་་་་་་
བགྱིས་པར། མཆོག་སྤྲུལ་རིན་པོ་ཆེ་སྤྱན་དྲངས་ཏེ་རྒྱལ་ཚབ་ཚང་ནས་རྣམ་
འཇོམས་སྒོས་ཁྲུས་ཕུལ་རྗེས་སྐུ་དབོན་ཆོས་འཕེལ་ནས་སྲབ་འཇམ་ཡང་བ་མ་་་་་
འདོན་བཞིན་ན་བཟའ་གསར་བསྐྲུན་རྣམས་ཕུལ་འཕྲལ་ཁྲིར་བཞུགས་སུ་གསོལ།
517



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྒྱལ་ཚབ་མཆོག་ནས་མཚན་བྱང་དང་ཀུན་མཁྱེན་བླ་མས་སྩལ་བའི་ལྷ་རྫས་དང་་་་
བོར་ཕུལ་ཏེ། ནང་བ་རང་གི་སྐུ་གསུང་ཐུགས་རྟེན་དང་། དངོས་ཚོགས་ཀྱི་རྣམ་
གྲངས་བསྟར། དེ་ནས་རྒྱུ་ཚང་རི་ཁྲོད་པས། ཨོཾ་སྭཱ་སྟི། བཀྲ་ཤིས་གང་ཞིག་རྒྱལ་
ཀུན་ཐུགས་གསང་སོར་རྟོག་ཡེ་ཤེས་གཟུགས་ཀྱི་སྐུར། །རབ་བཞེངས་མཚན་
དཔེའི་ཕུང་བོ་དཔག་མེད་འོད་ཟེར་སྣང་བའི་གཟི་འབར་བ། །དྲན་པ་ཡིས་ཀྱང་
འཆི་མེད་དཔལ་སྟེར་རྣམ་འདྲེན་ཚེ་དཔག་མེད་མགོན་གྱིས། །དེང་འདིར་མཆོག་
སྤྲུལ་དམ་པར་རྡོ་རྗེ་ཚེ་ཡི་དངོས་གྲུབ་ཆར་དུ་སྙིལ། །བཀྲ་ཤིས་གང་ཞིག་རྣམ་
འདྲེན་ཡོངས་ཀྱི་མཁྱེན་རབ་མ་ལུས་གཅིག་བསྡུས་པ། །གསེར་གྱི་ལྷུན་པོ་ཉི་མ་
སྟོང་གི་འོད་ཀྱིས་ལན་བརྒྱར་བྱུགས་ལྟ་བུའི། །དམར་སེར་མདངས་མཛེས་གཞོན་
ནུའི་ལུས་ཅན་རྒྱལ་སྲས་རལ་གྲིའི་གཉེན་དེ་ཡིས། །དེང་འདིར་ཤེས་བྱའི་གནས་
ཀུན་གཟིགས་པའི་མཁྱེན་རབ་མཁའ་ལྟར་ཡངས་པ་སྩོལ། །བཀྲ་ཤིས་གང་ཞིག་
ཕྱོགས་བཅུའི་རྒྱལ་བའི་ཐུགས་རྗེ་མ་ལུས་གཅིག་བསྡུས་པ། །རབ་དཀར་གངས་
རིའི་དབང་བོ་སྟོན་ཟླ་བྱེ་བའི་མདངས་ཀྱིས་འཁྱུད་ལྟ་བུའི། །དམིགས་མེད་སྙིང་
རྗེ་ཆེན་པོའི་གཏེར་གྱུར་འཕགས་མཆོག་ཕྱག་ན་པདྨོ་ཡིས། །དེང་འདིར་མཁའ་
ཁྱབ་འགྲོ་ལ་བུ་ལྟར་གཟིགས་པའི་ཐུགས་རྗེའི་ཆུ་གཏེར་སྩོལ། །བཀྲ་ཤིས་གང་
ཞིག་བདེ་གཤེགས་ཀུན་གྱི་མཐུ་སྟོབས་ནུས་པ་འདུས་པའི་དཔལ། །རབ་བརྗིད་
དབང་སྔོན་ལྷུན་པོ་དུས་མཐའི་མེ་ཡི་ཕྲེང་བས་བསྐོར་ལྟ་བུའི། །དྲན་པ་ཙམ་གྱིས་
ཡིད་སྲུབས་སྡེ་བཅས་འཛོམས་མཛད་ལག་ན་རྡོ་རྗེ་ཡིས། །དེང་འདིར་བདུད་
བཞིའི་བུད་ཤིང་མཐར་བྱེད་བསྐལ་མེ་ལྟ་བུའི་མཐུ་སྟོབས་སྩོལ། །བཀྲ་ཤིས་གང་
ཞིག་རབ་འབྱམས་རྒྱལ་བའི་འཕྲིན་ལས་སྒྱུ་འཕྲུལ་རོལ་བ་རུ། །ཡོངས་ཤར་མར་
གད་མདངས་ལྡན་མཛེས་སྡུག་ལྷ་མོ་མྱུར་མ་དཔའ་མོ་ཞེས། །མཚན་ཙམ་ཡིད་ལ་
བྱས་ཀྱང་འཇིགས་པ་ཀུན་འཕྲོག་ཨཱརྱ་ཏཱ་རེ་ཡིས། །དེང་འདིར་ཉེར་འཚེ་ཀུན་ཞི་
518



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ཆོས་སྲིད་འཕྲིན་ལས་མཁའ་ལྟར་ཁྱབ་པར་མཛོད། །བཀྲ་ཤིས་གང་ཞིག་མཐུ་
སྟོབས་ནུས་པ་འཕྲིན་ལས་ཕུན་སུམ་ཚོགས་དང་ལྡན། །སྐད་ཅིག་དྲན་པ་ཡིས་
ཀྱང་ཕྱི་ནང་གསང་བའི་བར་ཆད་ཀུན་སེལ་ཞིང་། །འདུ་འབྲལ་མེད་པར་དངོས་
གྲུབ་སྩོལ་མཛད་བླ་མ་མྱུར་མཛད་མགོན་པོ་ཡིས། །དེང་འདིར་བགེགས་རིགས་
ཀུན་གཞོམ་རྣམ་པའི་འཕྲིན་ལས་ལྷུན་གྲུབ་དགའ་སྟོན་སྩོལ། །བཀྲ་ཤིས་གང་
ཞིག་མཆོག་སྤྲུལ་དམ་པའི་ཞབས་པད་གཡུང་དྲུང་གཤིས་སུ་བརྟན། །འཁོར་སློབ་
སྡེ་བཅས་ནམ་ཡང་ཉམས་པ་མེད་པའི་བདེ་སྐྱིད་དཔལ་ལ་སྤྱོད། །གང་གི་ཕུལ་
བྱུང་རྣམ་པར་དཀར་བའི་མཛད་འཕྲིན་ཡར་ངོའི་ཟླ་ལྟར་འཕེལ། །རྒྱལ་བསྟན་
དར་རྒྱས་སྐྱེ་དགུ་རྫོགས་ལྡན་དཔལ་གྱིས་འཚོ་བའི་བཀྲ་ཤིས་ཤོག །ཅེས་ཤིས་
བརྗོད་དང་བཅས་ལེགས་སྐྱེས་བསྐུར་བ་ཤིས་བརྗོད་སྙན་དུ་ཀློག་པ་དང་བཅས་་་་
ཕུལ། གཞན་ཡང་ཀུན་མཁྱེན་འཇམ་དབྱངས་བཞད་པ། གུང་ཐང་ཚང་། ཧོར་
ཚང་ཚང་། སྙན་གྲགས་ཚང་། རྒྱ་ཞབས་དྲུང་ཚང་། རྒྱལ་པོ་ཝང་སོགས་ཀྱི་མི་ངོ་
རྣམས་ནས་སྐུ་གསུང་ཐུགས་རྟེན་དང་། ལེགས་སྐྱེས་སྣ་མང་ཕུལ། ཚོགས་པ་སུམ་
སྟོང་ཙམ་ཚོགས་ཀྱང་བག་ཚ་བས་ཞུམ་པ་ཅུང་ཟད་ཀྱང་མེད་པར་སྐུ་གོང་མ་རྗེས་
དྲན་གྱི་རྐྱེན་དུ་འགྱུར་བའི་མཛད་སྒོ་མང་ཙམ་ངོམ་པར་མཛད། མཇལ་ཁ་དང་།
བཞུགས་གྲལ་སྟོན་མོ་རྣམས་གྲ་འགྲིགས་པ་བྱུང་ཞིང༌། ཤིས་བརྗོད་དང་བཅས་
འབྲས་དཀར་གྱི་ཆར་ཕབ་སྟེ་བཞུགས་གྲལ་གྲོལ། དེ་དག་གི་སྐབས་ཀུན་ཏུ་ཟིམ་
ཆར་འབབ་པ་སོགས་རྟེན་འབྲེལ་ལེགས། དེ་སྐབས་རྡོ་རྗེ་འཆང་སཾགྷའི་ཞབས་
དང༌། གཟུངས་ཤུལ་ཀུན་སྤངས་ངག་དབང་བསྟན་དར་སོགས་ནས་ཀྱང་ན་
བཟའི་རྒྱུ་དང་། ལེགས་སྐྱེས་ཅི་རིགས་ཕུལ་འདུག ཁང་སར། མཛོད་དགེ་སྟོད་
སྨད་གཤོག་ཁ། ལྷ་སྡེ་ཉིན་སྲིབ། འབྲིང་བ། གཟའ་ཚོང་དབྱིས་གསུམ། ཨ་
མཆོག གཙོས། ཧོར་ཚང་སོགས་ནས་ཁྲི་འབུལ་གྱི་མི་སྣ་ཟམ་མ་ཆད་པར་བྱུང་
519



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཞིང་། རྒྱལ་ཚབ་རིན་པོ་ཆེས་བྱབས་ཁྲུས་མང་དུ་ཕུལ། ཨ་ཁུ་མཁྱེན་སངས་
མཇལ་སྐབས་ཁོང་སྐུ་གོང་མར་ནམ་མཇལ་དུས་བཀའ་བསྒོ་རེ་ཞུས་པ་ཡིན་ཡང་་་་
མཆོག་སྤྲུལ་ད་དུང་སྐུ་ན་ཕྲ་བས་ཞུ་མི་རུང་སྙམ་བཞིན་མཇལ་བར་བཀའ་བསྒོའི་་
སྟངས་ཀ་མཛད་པར་མི་ཕྱེད་པའི་དད་པ་འཁྲུངས། ནང་བའི་མཛོ་རྣམས་ཀྱི་
སྒལ་བར་རྨ་བཏོད་པ་གཟིགས་ནས་འདི་ཚོ་སྙིང་རྗེ་ཞེས་ཡུན་རིང་སྐྱོ་ཉམས་་་་་་་
མཛད་པ་དང༌། ལུག་གསོད་པ་གཟིགས་པ་ན་གསོད་མཁན་ལ་ཁྲོ་ཚུལ་དང་།
གསད་བྱར་བརྩེ་ཉམས་མངོན་མཚན་ཅན་མཛད་པ་དང་། ལོ་རྗེས་མའི་དྲུག་
པའི་ནང་གུར་སྒར་དུ་བཞུགས་གདན་འཇགས་སྐབས་རྐ་ཆུ་ཁ་བས་གསོལ་རྡོར་་་་
སྐམ་ལུག་འགའི་སྲོག་ལ་བསྡོ་བར་རྩོམ་པ་ལ་སྤྱན་ཆབ་བཏང་སྟེ། སྦྱིན་བདག་ལ་
མཇལ་ཁ་མ་གནང་བས་མཚོན་སྔ་ཕྱིར་བརྩེ་བའི་རང་མདངས་ཡང་ཡང་ངོམ་པ་་་
ནི། བརྒྱ་ལྔ་བཅུ་བ་ལས། ཁྱོད་ནི་འགྲོ་བའི་ཉོན་མོངས་དག །དགྲོལ་སླད་ཡུན་
རིང་ཐུགས་རྗེས་བསྡམས། །ཞེས་པའི་མཛད་པ་བཟང་པོ་ལྷན་སྐྱེས་ནས་མངའ་
བའི་འབྲས་རྟགས་ཡང་དག་གོ །དགུན་ལྷ་འབྲུམ་གྱི་དོགས་གཞིར་བརྟེན་ཁའི་རི་
ཁྲོད་གཟིམ་ཁང་དུ་འགོལ་བཞུགས་སྐབས་རྒྱལ་ཚབ་མཆོག་ཧོར་ཚང་དུ་ཕེབས་་་་་
རྒྱུའི་ཐོན་ཕྱག་ཏུ་ཕེབས་པར། ཨ་ལགས་མ་ཕེབས། ང་ལ་རོགས་པར་འདིར་
བཞུགས་དགོས། ཞེས་ཉིན་གང་ཕེབས་མ་བཅུག་པ་ཕྱིས་ཡོངས་འཛིན་ཏུ་
བཞུགས་དགོས་པའི་བརྡ་ཡིན་ནམ་ཞེས་དྲུང་ཡིག་ཆེན་མོས་གླེང༌། རྐྱང་ཚའི་
ནང་ངན་ཁ་གསུམ་གྱིས་ཀིརྟིའི་ལྷ་འབངས་ནང་མ་བགྱིད་པའི་དམ་བཅའ་ཕུལ།
རྨེ་ཚང་ལ་སོ་མང་ནས་དཔུང་འཇུག་གི་སྦྱོར་བ་རྩོམ་པ་ལ་སྐྱབས་ཞུས་ནན་ཏན་་་་
ཕུལ་བར། དེ་ཕྱོགས་སུ་འབྲུ་དཀར་ཐུགས་དམིགས་བཅས་གཏོར་ནས་སྐྱོན་མི་
འབྱུང་ཞེས་ཡང་ཡང་གསུངས་པ་བདེན་པའི་མཐའ་ཅན་དུ་གྱུར། མ་འགྱངས་
པར་རྐྱང་ཚའི་ཆུ་རྒྱུད་དང་རྐེད་རྒྱུད་ནས་ཀྱང་ལྷ་འབངས་སུ་ཁས་བླངས་ཏེ་་་་ཡ་
520



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
མཇལ་ཕྱག་ཏུ་བཅར། ས་བྱའི( སྤྱི་ལོ༡༩༠༩)ལོ་གསར་དགྱེས་སྟོན་དང་ཐམས་
ཅད་ཀྱིས་ཕྱག་དབང་ཞུས་ཤིང་། སྔ་ཆར་པཎ་ཆེན་སྣང་བ་མཐའ་ཡས་ཀྱི་ཡོངས་
འཛིན་སྟག་མོ་ཨ་ལི་དཔལ་ལྡན་སེངྒེའི་སྐྱེ་རྒྱུད། མཁས་བཙུན་བཟང་པོའི་བདག་
ཉིད་རྒྱལ་ཚབ་དཀོན་མཆོག་ཐུབ་བསྟན་རྒྱ་མཚོར་ཡོངས་འཛིན་མཛད་རྒྱུའི་སྙན་་
གསན་དང་སྦྲགས། གསོལ་སྟོན་ལྷན་རྒྱས་ངོས་ཐོག་མའི་རྟེན་འབྱུང་དུ་སྐྱབས་
འགྲོ་དགའ་ལྡན་ལྷ་བརྒྱ་མ་སོགས་ལུང་འགའ། གྲུབ་རྒྱལ་ཚེ་དབང་དང་བཅས་
གསན་ཏེ་ཕྱག་ཡོན་བཟབས། འཆམ་གཟིགས་ལ་ཕེབས་སྐབས་ནམ་མཁར་
འཇའ་ཚོན་གྱིས་སྤྲས་པ་སོགས་ལྟས་ཡ་མཚན་པ་འགའ་བྱུང་ཞིང༌། རྐང་ཚའི་
སྣང་ལུགས་ཨེམ་ཆི་ཆོས་འབྱོར་རྒྱ་མཚོ་ཆེད་དུ་བསུས་ཏེ་སྒྲོལ་མ་ལྷ་ཁང་དུ་ལྷ་་་་
འབྲུམ་བཏབ་པར་སྐྲུན་བབ་ཅུང་ལྕི་ཚུལ་བཞེས་སྟབས་ཞབས་བརྟན་མང་དུ་་་་་་
བསྒྲུབས། སྒྲོལ་སྐུ་བྱིན་ཅན་མདུན་ཕྱག་དང་བཅས་དབུ་གཏུགས་ཡང་ཡང་
མཛད་དེ། ཨ་མ་སྒྲོལ་མའི་ཐུགས་རྗེས་བདག་ལ་སྐྱོན་མེད་ཅེས་ཡང་ཡང་བཀའ་
ཕེབས། ཁོང་དང་མེ་ཏོག་འདེབས་རྒྱུན་གཅིག་པའི་བྱིས་པ་སྟོང་ཕྲག་འགའ་བྱུང་
ཡང་གཅིག་ལས་གཞན་ཐམས་ཅད་ལ་སྐྱོན་མ་བྱུང་བ་རྗེ་འདིའི་བྱིན་མཐུར་ངེས་་་
པ་འདྲོངས། སྣོན་ཟླར་རྒྱལ་ཚབ་རིན་པོ་ཆེ་ལས་རིགས་གསུམ་སྤྱི་སྒྲུབ་དང༌། །
རིན་འབྱུང་གྲས་འཇམ་དབྱངས་དམར་སེར་གྱི་རྗེས་གནང་གསན་ཅིང་། བླ་བྲང་
སྐུ་ཞབས་རིན་པོ་ཆེ་དབུས་ཕེབས་ལ་འབུལ་རྫོངས་ཞུ་བར་དབོན་ཆུང་དཀོན་་་་་་་
མཆོག་ཆོས་འཕེལ་ཆེད་མངགས་མཛད། དྲུག་པའི་ཚེས་བརྒྱད་ལ་ཞབས་ཕྱི་ཉུང་
ཤས་དང་བཅས། གདན་སའི་ལྷ་ཁང་སོ་སོར་མཆོད་མཇལ་སྔོན་དུ་བཏང་ནས་
རྨ་ཆུའི་ཁར་དབང་ལུང་ནང་ཞེས་པར་བཞུགས་སྒར་གནས་ཉིན་དྲག་ཆར་དང་་་་
བཅས་འབྲུག་སྒྲ་དྲག་པོར་ལྡིར་ནས་ཐོག་འགའ་འཕེན་པ་བྱུང་བ་ནག་ཕྱོགས་ཀྱི་་་
འཚུབ་འགྱུར་དང་མི་མིན་གྱིས་བསུ་ལྟས་གང་ཡིན་ཆ་མ་འཚལ། ཚེས་བཅུ་
521



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཅིག་ལ་བཀྲ་ཤིས་ཐང་དུ་བཞུགས་སྒར་བབས་པའི་སྔ་དྲོ་ནས་བཟུང་རྒྱལ་ཚབ་་་
ཡོངས་འཛིན་རིན་པོ་ཆེའི་སྤྱན་སྔར་ཕྲལ་སྦྱར་གྱི་ཀློག་སློབ་པའི་དབུ་འཛུགས་་་་་
རྒྱུར་ཡོངས་འཛིན་མཆོག་ལ་ཕྱག་འབུལ་དང་སྦྲགས་ལྷ་རྫས་དྲི་མེད་ཕུལ་ཏེ་བདེ་་་
སྟན་ལ་བཞུགས་པར། འཇམ་དཔལ་དབྱངས་བློ་བཟང་དཔལ་ལྡན་ནས་ཡོན་
ཏན་མཐའ་ཡས་པ་མྱུར་བཞེས་ཀྱི་རྟེན་འབྲེལ་བསྒྲིག་ཕྱིར་ཀློག་སློབ་པའི་ཐོག་་་་
མར་ཕྱག་ཏུ་འབུལ་རྒྱུར་བསྐུར་བའི་ཡོན་ཏན་མཐའ་ཡས་པའི་བསྟོད་པ་རྩ་་་་་་
འགྲེལ་དང་ཡི་གེ་ཕྱི་མོའི་དཔེ་དང་བཅས་ཕྱག་ཏུ་ཕུལ་ནས་དེའི་སྟེང་ནས་ཕྲལ་་་་
ཀློག་གི་བརྡ་སྦྱར། རིམ་གྱིས་སྦྱར་ཀློག་དང་། དབུ་ཅན་དབུ་མེད་ཀྱི་རྣམ་དབྱེ་
བསྟན་ཏེ་ཆོས་སྤྱོད་མང་བོའི་ཐུགས་འཛིན་གྲུབ་པར་མཛད། སྐུ་དབོན་ཆེ་བ་
དཀོན་མཆོག་འཇིགས་མེད་རྨེ་ཚང་དང་ཚ་ཁོའི་གྱོད་ཆེན་བསྡུམ་ཕྱིར་དེ་ཕྱོགས་་་་
སུ་བསྐྱོད་ཅིང་། བླ་བྲང་ནས་ཨ་ཆེ་ཚང་དང་། གུང་ཐང་ནང་ཆེན་སོགས་ནས་རྟ་
ཕྲུག་གོས་དར་གྱི་འཚམས་ཞུས་འབུལ་མི་མངགས་འབྱོར་སོགས་ལ་ཕྱག་དབང་་་་་
བཀའ་འདྲི་སོགས་གནང་། བརྒྱད་པའི་ཡར་ཚེས་ནས་བཟུང་ཡོངས་འཛིན་ཞལ་
སྔ་ནས་སྐྱབས་འགྲོ་དང་། བདེ་ལམ་གྱི་ཁྲིད། རྟ་མགྲིན་ཡང་གསང་གི་དབང་ཆ་
ལག་དང་བཅས་པ་གསན། འཁྲུངས་གཞིས་སུ་བླུ་ཡོན་ལ་དངུལ་བཅུ་དང་རྟ་
ཟོག་བརྒྱ་སྤྲད་དེ་བཞུགས་ཁྲིར་འགོད་ཉེ་སྐབས་སྐུ་དབོན་བགྲེས་པ་བསུ་བར་་་་་་
མངགས་ཚེ། རྗེ་འདིས་ཁོང་བར་སྦྲང་སྦྱང་ཞེས་གསུང་བཞིན་པ་ཡིན་སྟབས་སྦྱང་
སྦྱང་མི་ཕེབས་ཞེས་ཡང་ཡང་གསུངས་པ་ནི་ཞབས་པད་དུ་ཕེབས་རྒྱུར་མི་འགྲོ་་་་
བར་དགུ་བའི་ཚེས་བརྒྱད་ལ་རྔ་ཡུལ་ནས་གཟིམ་ཁྲི་མཐའ་ཅན་དུ་འགྱུར་བ་ཇི་་་
བཞིན་གཟིགས་པའི་གསུང་དུ་ངེས་པ་རྙེད། དེ་ནས་ཁུར་ཐམས་ཅད་དབོན་ཆུང་
དཀོན་མཆོག་ཆོས་འཕེལ་གཅིག་པུའི་སྟེང་གློ་བུར་དུ་བབས་པ་གཞན་ཡིན་ན་་་་་
ཐེག་དཀའ་བ་ལྟ་བུ་ཡིན་ཡང༌། དབོན་ཆུང་ཉིད་མིའི་བབ། མཁྱེན་དཔྱོད་ཀྱི་
522



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
རྩལ། ཁོང་བའི་གྲིམས། ལས་སྨོན་གྱི་ཤུགས་གང་ས་ནས་བླ་ཆེན་གྱི་མདུན་ན་
འདོན་ཕལ་ཆེ་བས་འགྲན་ཟླར་མི་འོས་པ་ཞིག་ཏུ་སོང་སྟབས། སྐུ་དབོན་དམ་
པའི་ཞལ་ནས། རང་རེ་ལ་དབོན་རྒན་ནམ་མཁའི་བཀར་ཤིང་ལྟ་བུ་དེ་ཉིད་གློ་
བུར་དུས་ཆོས་སུ་གྱུར་པ་ཤིན་ཏུ་མ་ལེགས་ཀྱང་། མཆོག་སྤྲུལ་ཆོས་ཀྱི་ཉི་མ་ཡབ་
རྗེ་གོང་མའི་ཁྲི་ལ་འགོད་རྒྱུའི་སྐབས་སུ་བབ་པ་སྐལ་བ་ཤིན་ཏུ་བཟང་བས་དེའི་་་་
དགའ་སྟོན་གཙོ་བོར་བྱེད། སྐུ་དབོན་ཞི་བར་གཞོལ་བའི་དགེ་རྩ་ཡང་ཞར་ལ་
བསྒྲུབ་པར་བྱའོ། །ཞེས་ཉེ་བར་གནས་པ་ཀུན་ལ་དབུགས་ཕྱུང་སྟེ་རོང་ཆེན་
བསྟན་པའི་སྒྲོན་མེ་ཆེན་པོའི་འཕྲིན་ལས་ཀྱི་གདུང་འདེགས་པའི་འཕྲིན་ལས་པ་་་་
གཅིག་པུར་བཞེངས་པ་ཡིན་ཏེ། སྐུ་དབོན་བདག་ཉིད་ཆེན་པོ་དཀོན་མཆོག་ཆོས་
འཕེལ་རྒྱ་མཚོ་ཞེས་ཞུ་བ་འདིའི་ལོ་རྒྱུས་ཁུ་བསྡུས་གདན་ས་ཆེན་པོའི་འདུ་ཁང་་་་
གསར་བཞེངས་ཀྱི་དཀར་ཆག་ཏུ་ཁོ་བོས་བཀོད་ཟིན་པས་མ་སྤྲོས་སོ། །ཐ་སྐར་ཉ་
ནས་བཟུང་བཅུ་གཅིག་པའི་བཅུ་གསུམ་བར་འདས་པའི་དགེ་སྒྲུབ་རྒྱ་གང་ཆེ་་་་་
བགྱིས། ཚེས་བཅོ་ལྔ་ལ་རྨ་འགྲམ་བཞུགས་སྒར་ནས་ཕེབས་ཏེ་བཅུ་དྲུག་ལ་
འཁྲུངས་གཞིས་སུ་བཞུགས། ཕྱི་ཉིན་ཡོངས་འཛིན་ཚང་དང་། རྒྱ་ཚང་རི་ཁྲོད་པ་
ཆོས་ཀྱི་སེངྒེ་སོགས་ནས་ཞབས་ཕྱི་ཞུས་ཏེ་ནང་རྒྱལ་ཐང་དུ་མ་ཡུམ་བླ་ཁོ་ཚང་གི་་་
གཞིས་སུ་ཕེབས་ནས་ཉིན་ཤས་བཞུགས། ཚེས་བཅུ་ལ་སྐུ་དབོན་དམ་པས་གཙོས་
ཞབས་ཕྱི་བྱིངས་འབྱོར་ཏེ་ནང་རྒྱལ་ཐང་དུ་བཞུགས་གནས་ལྡིང་གུར་སེར་བོས་་་
གཙོས་སྒར་ཆེན་བཏབ་པར་མ་ཡུམ་བླ་ཁོ་ནས་དཀར་དམར་གྱི་སྤྲོ་སྟོན་བཟབས།
ཞབས་གྲས་བྱིངས་ནས་སྤོས་སྣ་དང་བཅས་དམིགས་བརྩེ་མ་དབྱངས་སུ་བྱས་ཏེ་་་
ཁྲི་ཁར་སྤྱན་དྲངས་འཕྲལ་དཀར་ཕྱོགས་ལ་དགའ་བའི་ལྷ་ཀླུ་རྣམས་ཀྱིས་མཆོད་
བཀུར་གྱི་ལྟས་སུ་ཁ་ཆར་འདྲེས་མ་བབས། ཁྲིར་ཕེབས་ཀྱི་ཐུགས་འཛིན་མཚམས།
གསེར་གྱི་ལྷུན་པོ་ལྟ་བུར་བརྗིད་ཆགས་ཤིང་། །སྤྲིན་བྲལ་ཉི་མ་སྟོང་གི་གཟི་ལྡན་
523



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པ། །འདོད་དགུའི་ཆར་འབེབས་ཞེས་པ་དང་འགྲིགས་པ་ནི། དབང་ཕྱུག་བརྒྱད་
ལྡན་གདོང་ལྔས་བཏེགས་པའི་འཇིགས་བྲལ་རྡོ་རྗེའི་ཁྲི་འཕང་མཐོན་པོར་ཞབས་་
ཟུང་བཀྲ་ཤིས་ཀྱི་འཁོར་ལོའི་རེ་ཁཱ་བཀོད་པ་དང་མཉམ་དུ། རྨད་བྱུང་མཚན་
དཔེ་འབར་བའི་དཀྱིལ་འཁོར་ལ་སྒྲིབ་གཉིས་ཆུ་ཁུར་གྱི་སྣང་བ་རིང་དུ་དོར་ཞིང་།
ལུང་དང་མངོན་པར་རྟོགས་པའི་ཡོན་ཏན་གྱི་ལེགས་བྱས་ཉི་མ་སྟོང་གི་གཟི་འོད་་
ལྷམ་མེར་འབར་བ་ན། བསྟན་འགྲོའི་བཤད་སྒྲུབ་བདེ་སྐྱིད་ཀྱི་དགའ་ཚལ་འདོད་
དགུར་བཞད་པའི་དགའ་སྟོན་མངོན་དུ་གྱུར་པའི་རྟེན་འབྲེལ་ཡིན་ཞེས་ཡོངས་་་་
འཛིན་དམ་པས་གསུང་ཉམས་དང་བཅས་ཡང་ཡང་གླེང་། ཉེར་གཅིག་གི་ཉིན།
སྲིད་པ་ཧོའུའི་ཕྱག་རྒྱ་དང་བརྩན་མདུང་། རྟ་དར་བཞི། བན་རྟ་ཆ། ཆིབས།
ཆིབས་རོགས་དང་བཅས་སྦྲེང་ཚར་གྱིས་བསྒྲིགས་པའི་མཚམས། མཆོག་སྤྲུལ་
མཐོང་བ་དོན་དང་ལྡན་པ་ཉིད་དགྱེས་འཛུམ་ཟླ་བའི་འོད་དཀར་དཀྲིགས་ཏེ་་་་
བཞུགས་སྟབས་ལྷོད་ཆགས་ཤིང་བརྗིད་བག་དང་ལྡན་པ་སོགས་རྗེ་གོང་མ་ཇི་ལྟ་་་
བ་བཞིན་མཛད་ནས་ཕེབས་བྱམས་ལ་བཞུགས། དེ་རྗེས་དབུ་གདུགས་པ།
ཞབས་ཕྱི་བྱིངས་བཅས་ཚར་དུ་དངར་བ་མཐོང་བའི་མོད་ལ་མཆོག་དམན་བར་་་་་
མའི་འགྲོ་བ་ཐམས་ཅད་ཀྱི་མིག་དང་ཡིད་ལ་ངོ་མཚར་བའི་བཀོད་པ་ཟད་དུ་མེད་
པའི་དུས་སྟོན་སྦྱིན་པ་དང་བཅས་ཕེབས་པར། གདན་ས་སློབ་འཁོར་ལྷ་འབངས་
དང་བཅས་པས་ཀྱང་རྒྱལ་པོ་ལ་གཏམ་དུ་བྱ་བ་ལས། དམ་ཆོས་སྨྲ་ལ་མཆོད་པ་
དང་། །རྙེད་དང་བཀུར་སྟི་དང་ལྡན་པ། །དགའ་བར་གྱུར་པ་རྣམས་ཀྱི་ཞིང་། །
ཆོས་དྲུག་གུས་པས་བསྟེན་པར་མཛོད། །ཅེས་གསུངས་པ་ལྟར་རང་ཅག་རྣམས་
ཀྱི་རྣམ་འདྲེན་གོང་ན་མེད་པའོ་སྙམ་དུ་བཀུར་སྟི་དང་རིམ་གྲོ་ལ་བརྩོན་པའི་ཕྱིར་
བསུ་བཀོད་ཀྱི་རིམ་པ་སྔ་ཕྱིར་བསྟར་བ་ལས། གདན་སའི་རྟ་བསུ་དང་བོ། དྲན་
པ་བླ་མ། ཤིས་ཚང་དབོན་པོ་བརྩོན་འགྲུས་སོགས་དང་། འོ་མའི་སྡེར་གྱི་སུམ་སྣ་
524



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ནས་གྲྭ་ཚར་གསུམ། མཐའ་བ། རྒྱ་སྡེ། རྐ་ཆུ་ཁ་བ། གཟའ་རུ། འབོས། ར་རོང་
སོགས་གཤོག་ཁག་སོ་སོའི་ཐབ་བསུ་རིམ་པར་བསྟར་བ་བདག་གིར་བཞེས་བཞིན་
ཕེབས་ཏེ་འོ་མའི་ལུང་བཟང་དུ་བཞུགས་ཞག་མཛད། རྩིས་གསར་རྙིང་བྱེད་གྲུབ་
མཐུན་པར་རྒྱལ་ཕུར་འཛོམས་པ་དགེ་ལེགས་ཀྱི་བྱ་བར་ཤིན་ཏུ་བསྔགས་པའི་་་་་་
གཟའ་སྐར་དང་རང་འཕྲོད་དུ་སོང་བ་ལྷ་བབས་དུས་ཆེན་གྱི་སྔ་དྲོར། གདན་ས་
རང་གི་མཁན་པོ་ཁྲི་གདན་ཟུར་གྱིས་གཙོ་བྱས་པའི་གྲྭ་ཚང་བྱིངས་སྟོང་ཕྲག་ལ་ཉེ་
བ་ཙམ་དང་། ཧོར་ཚང་དགོན་པ། རྔ་བའི་དགོན་གསར། ཚ་ཁོའི་མ་དགོན།
མཚོ་བདུན་དགོན་པ། ཐེ་རོང་གི་དགོན་པ་སོ་སོ་སོགས་དགོན་ལག་ཡོད་དགུའི་
བླ་གྲྭ་མང་བོ་དང་། ལྷ་མོ་ཉིན་གྱི་སྐུ་དབོན་བསམ་གཏན་གྱི་གཙོས་བླ་གྲྭ་མང་
ཤོས། བཞག་སྡོམ་སྒར་གྲོང་སོགས་མཛོད་དགེ་གཤོག་ཁ་བཅུ་གཉིས་ཀྱི་དཔོན་སྡེ་
སོ་སོ། ལྷ་འབངས་རྐ་ཆུ་ཁ་བ། སྒོས། ར་རོང་། མཐའ་བ་ཕར་ཚུར། འབྲིང་བ།
གཟའ་ཚོང་དབྱིས་གསུམ། ཨ་མཆོག་སྟོད་སྨད། ཧོར་ཚང་། གཏེར་ལུང་། ཁ་གྱ་
སྟོད་སྨད། མཛོད་དགེ་གཤོག་ཁ་ལྔ། ཆོས་པ་སྲིབ་པ། སོག་ཕྱོགས་ཀྱི་དཔོན་སྡེ།
རྔ་བའི་རྨེ་ཚང་གི་ནང་བློན་ཕུར་བ་སོགས་མང་བོ། ཚ་ཁོ། རྨོག་དན་སོགས་ཟམ་
ཚ་བཅས་སྟོད་སྨད་བར་གསུམ་གྱི་བླ་མ། མི་དཔོན་སོགས་དྲག་ཞན་བར་མ་
མཐའ་དག་གི་ཚོགས་པ་ཉི་ཟེར་གྱི་རྡུལ་ལ་ཅོ་འདྲི་བ་ལྟ་བུའི་རྟ་བསུ་འོ་མའི་ལུང་་
རིང་ནས་བཟུང་སྟེ་གདན་སའི་ཉེ་འཁོར་བར་དུ་ཟམ་མ་ཆད་པ་བྱུང་བ་དང༌།
བཞག་སྡོམ་དང༌། ཕ་རིའི་ཐབ་བསུ་དང་། དགོན་པའི་ཉེ་འཁོར་ནས་ངུར་སྨྲིག་
གི་རྒྱལ་མཚན་འཆང་བ་སྟོང་ཕྲག་བརྒལ་བ་རྣམས་ཀྱིས་གདུགས་དང༌། རྒྱལ་
མཚན། བ་དན། རྔ་རོལ། དུང་དང༌། གླིང་བུ་བཅས་འབུད་དཀྲོལ་རྡུང་བ་
སོགས་མཆོད་རྫས་ཀྱི་བྱེ་བྲག་ཚར་དུ་དངར་བ་དང་བཅས་ཀྱི་སེར་སྦྲེང་དང་།
སྐྱབས་རྗེ་གོང་མའི་ཐུགས་སྲས་ཀྱི་བུ་ཆེན་མཁས་བཙུན་བཟང་བོའི་ཡོན་ཏན་གྱི་་་
525



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྒྱན་ཕྲེང་ཆེས་ཆེར་ངོམ་པ་ཀོ་ཇོའི་འདུལ་བ་འཛིན་པ་ནས་ཆོས་གོས་རྣམ་གསུམ་་
ཚུལ་དང་མཐུན་པར་བགོས་ཤིང་། ལྷ་རྫས་ཀྱི་འཕྱང་འཕྲུལ་རིང་བོ་ཐོགས་པས་
མདུན་ནས་བསུས་ཏེ་སྟག་ཚང་དཔལ་གྱི་ལྷ་མོའི་གནས་མདུན་དུ་རྗེ་བླ་མ་མཆོག་་
གི་འཕྲིན་ལས་ལས་ལུང་རིགས་སྒྲོགས་པའི་ཆོས་ཀྱི་ཚོང་རྡལ་ཟླ་དང་བྲལ་བའི་་་
མཛེས་པ་རྫོགས་ལྡན་བཞིན་དུ་གྱུར་པ་བློ་གླིང་དགེ་ལྡན་བཀྲ་ཤིས་འཁྱིལ་གྱི་་་་་
ཀིརྟིའི་བླ་བྲང་ཁམས་གསུམ་ཟིལ་གནོན་གྱི་ཚོམས་ཆེན་བཀའ་གདམས་ཕོ་བྲང་དུ་
མི་འཇིགས་གདོང་ལྔའི་དབང་བོ་བརྒྱད་ཀྱིས་བཏེགས་པའི་རྡོ་རྗེའི་ཁྲི་ལ་ཞབས་་་་
ཟུང་བཀྲ་ཤིས་ཀྱི་འཁོར་ལོ་རྣམ་པར་བཀོད་འཕྲལ། ཡོངས་འཛིན་མཆོག སྐུ་
དབོན་དམ་པ་དཀོན་མཆོག་ཆོས་འཕེལ། དབོན་ཆུང་དཀོན་མཆོག་ཤེས་རབ།
ཞབས་གྲས་བྱིངས་བཅས་ཀྱིས་ཕྱག་དབང་ཞུས་ཤིང་། དཀར་དམར་གྱི་སྤྲོ་སྟོན་
རྒྱ་ཆེར་བསྟར་ཐོག་སྨྲ་བའི་དབང་བོ་རྫིས་ཚང་ལྷ་རམས་པ་བསྟན་པ་རྒྱ་མཚོ་་་་་
དང་། འཕན་ཆུའི་དཀོན་མཆོག་བསྟན་འཛིན་གཉིས་ཀྱིས་ཆོས་འཁོར་ལས་
བརྩམས་པའི་ལུང་རིགས་ཀྱི་དགའ་སྟོན་སྤེལ་བ་དང་། ཚེ་དཔག་མེད་ཀྱི་བསྟོད་
པ། ཞབས་བརྟན་གསོལ་འདེབས་དང་། བསྟན་འབར་མ་སོགས་རྟེན་འབྲེལ་གྱི་
ན་ཚོད་དར་བའི་ཞལ་འདོན་སྨར། ཁྲིར་ཕེབས་ཀྱི་ལེགས་འབུལ་དང་བོར། བྱ་
འོག་ནང་ཆེན་གྱི་བླ་མ་རྒྱུད་པའི་ཁྲི་ཟུར་བློ་བཟང་བརྩོན་འགྲུས་རྒྱ་མཚོ། སྔགས་
རམས་སྤྲུལ་སྐུ་བློ་བཟང་ནོར་བུ། སྐུ་དབོན་ཆེ་ཆུང་། མི་རྩ་བཅས་ནས་ལྷ་རྫས་
སྲིད་དུ་རིང་བས་ཐོག་དྲངས། སྐུ་གསུང་ཐུགས་རྟེན། དུང་གཡས་འཁྱིལ་མཆུ་
གཤོག་དངུལ་ལས་བྱས་པ་སྲང་ལྔ་བརྒྱ་རི་བ། གོས་ཡུག་དུ་མ། བཞུགས་གདན་
རྒྱབ་རྟེན་རང་འགྲིགས་དང་བཅས་ཕུལ། དེ་ཡང་རྟེན་འབྱུང་གི་ཐོག་མར་དུང་
དཀར་གཡས་འཁྱིལ་བྱུང་བ་ནི། ཇི་སྐད་དུ། དུང་ནི་ཆོས་ཀྱི་སྒྲ་རྣམས་སྒྲོགས་
པའི་ཚུལ། །ཡེ་ཤེས་རྒྱ་མཚོ་ཉིད་དུ་དག་གྱུར་ཏེ། །ཆོས་རྣམས་མ་ནོར་ཡོངས་སུ་
526



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
སྟོན་པ་ཡི། །བཀྲ་ཤིས་ཞེས་པ་དེ་བྱུང་བ་རྟོགས་སླ་ཞིང་། ཉིན་རེ་བཞིན་བུ་སློབ་
དྲག་ཞན་བར་མ་དང༌། བསྟན་པའི་སྦྱིན་བདག་སོ་སོ་ནས་ཁྲི་འབུལ་བཟང་
འགྲན་ཞུ་བ་ས་ཆེན་པོའི་རྡུལ་ལ་ཅོ་འདྲི་བ་བྱུང་བར་ཕྱག་དབང་སོགས་མཛད་སྒོ་
གང་ལའང་ཐུགས་སུན་སྣང་མེད་པར་བླ་ཆེན་རྒན་པོ་བཞིན་དུ་ཐུགས་བག་་་་་་
ཕེབས་སྤྲོ་བའི་རྣམ་པ་ཆེ་བར་མ་ཟད། སྔ་མོའི་གསོལ་ཟས་མ་གཏོགས་གདུགས་
གང་བོར་བཞེས་པ་མཛད་པའི་སྐབས་ཕྲོགས་པ་ལ་ཅི་མི་སྙམ་པར་བཞུགས་པ་་་་་
སོགས་སྐུའི་ན་ཚོད་ལ་དཔག་པས་ངོ་མཚར་བའི་རྣམ་ཐར་མང་ཞིག་མངོན་སུམ་་་
དུ་བསྟན། ནངས་སྔ་མོ་སའི་སྟེང་ཐམས་ཅད་ཁ་བས་དཀར་འཇམ་ཡུག་གཅིག་
ཏུ་བཏང་བ་དང་། ཉིན་མོ་ཉི་འོད་ཤིན་ཏུ་གསལ་ཞིང་གནམ་ཁད་འཇམ་པ་
དང་། འཇའ་ཚོན་སྣ་ཚོགས་ཤར་བ་སོགས་ཕྱི་ནང་གི་ལྟས་ངོ་མཚར་བ་སྣ་ཚོགས་
བྱུང་། ཡབ་བཞག་སྡོམ་དཔོན་པོ་སྦྱིན་པར་གོས་སྔོན་པོའི་ལཱ་བ་རྩེར་སོན།
དངུལ་བྲེ་ཆེན་གཅིག རྟ་ཕོ་རྩེ་གྲ་བཅས་དང་། མ་ཡུམ་ལ་ཧོར་གོས་དམར་བོ་
རྩེར་སོན་གྱི་ལཱ་བ། རྟ་ཕོ་རྒོད། མཛོ་མོ་བཅས་ཀྱིས་མཚོན་སྐུའི་ཉེ་རིགས་ལ་གོ་
བབ་དང་བསྟུན་པའི་གནང་ཆ་རེ་བའི་ཤིང་རྟ་འགེངས་པ་བསྟབས། ཉེར་གསུམ་
ཉིན་ཕར་ཚུར་གྱི་གྲྭ་ཚང་སོ་སོར་མང་ཇ་སྐུ་འགྱེད་དང་བཅས་པ་ཞལ་ངོམ་པ་་་་་
བཏང་ཞིང་། རྒྱ་ཚང་རི་ཁྲོད་པ་ཆོས་ཀྱི་སེངྒེ་ནས་ཚན་གྲངས་མང་བོ་དང་བཅས།
ཨོཾ་སྭ་སྟི། རབ་འབྱམས་རྒྱལ་བ་ཀུན་གྱི་སོར་རྟོག་ཡེ་ཤེས་བཞིན་ལག་གཟུགས་ཀྱི་
སྐུར་ཤར་བ། །མཚན་ཙམ་ཡིད་ལ་དྲན་པ་ཡིས་ཀྱང་འཆི་མེད་ཚེ་ཡི་དཔལ་སྟེར་
ཚེ་དཔག་མེད། །གང་གི་ཞབས་ཀྱི་པདྨོར་གུས་པས་འདུད་དོ་དེང་འདིར་མཆོག་
སྤྲུལ་དམ་པ་ཡི། །ཞབས་པད་བསྐལ་བརྒྱར་བརྟན་ཅིང་མཛད་འཕྲིན་ནམ་མཁའི་
ཕ་མཐར་ཁྱབ་པའི་དགེ་ལེགས་སྩོལ། །མཚན་དཔེའི་དཔལ་འབར་ཚེ་མཐའ་ཡས་
པའི་སྐུ། །ངོ་མཚར་གསེར་འོད་འཁྱུག་པའི་སྣང་བརྙན་འདི། །མཆོག་སྤྲུལ་དམ་
527



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་ཕྱག་ཏུ་ཕུལ་བ་ཡིས། །སྐུ་ཚེ་གཞོམ་བྲལ་གཡུང་དྲུང་ལྟར་བརྟན་ཤོག །
འཇམ་མགོན་ཐུགས་བཅུད་ལམ་རིམ་ཉམས་མགུར་མ། །གསང་འདུས་བསྡུས་
དོན་ཚེ་མདོའི་གླེགས་བམ་བཅས། །མཆོག་སྤྲུལ་དམ་པའི་ཕྱག་ཏུ་ཕུལ་བ་ཡིས། །
མདོ་སྔགས་ཆོས་ཀྱི་མངའ་བདག་ཉིད་དུ་ཤོག །བདེ་གཤེགས་ཡོངས་ཀྱི་ཡེ་ཤེས་
ཆོས་སྐུའི་དོན། །མཚོན་བྱེད་བྱང་ཆུབ་མཆོད་རྟེན་ཁྱད་འཕགས་འདི། །མཆོག་
སྤྲུལ་དམ་པའི་ཕྱག་ཏུ་ཕུལ་བ་ཡིས། །རྒྱལ་ཀུན་ཐུགས་ཀྱི་གསང་མཛོད་ལ་དབང་
ཤོག །བལ་དཀར་ཐགས་སུ་བཏགས་ཅིང་པད་རཱག་ཚོས་གྱིས་བསྒྱུར་བའི་དབུས་
ཕྲུག་འཇམ་ལེགས་དང༌། །ཟླ་བའི་མདངས་ལྡན་རབ་དཀར་སྲབ་འཇམ་སྲིད་དུ་
རིང་བའི་ལྷ་རྫས་དར་དང་བཅས། །མཆོག་སྤྲུལ་དམ་པའི་མདུན་སར་ཕུལ་བས་
རང་ཅག་དཔོན་སློབ་ཆོས་སྲིད་སྡེ་དང་བཅས། །འཕྲལ་ཕུགས་ཀུན་ཏུ་བདེ་སྐྱིད་
རྫོགས་ལྡན་དཔལ་ལ་ཅི་དགར་སྤྱོད་པའི་བཀྲ་ཤིས་ཤོག །བཀྲ་ཤིས་གང་ཞིག་
ཕྱོགས་བཅུར་བཞུགས་པའི་བླ་མ་རྒྱལ་བ་སྲས་དང་བཅས། །ཡི་དམ་ཞི་ཁྲོ་ཉན་
རང་དཔའ་བོ་མཁའ་འགྲོ་དམ་ཅན་ཆོས་སྐྱོང་ཚོགས། །དཀར་ཕྱོགས་ལྷ་ཀླུར་
བཅས་པའི་མཐུ་བྱིན་སྐལ་བཟང་གདུལ་བྱའི་དད་མོས་མཐུས། །ཇི་ལྟར་སྨོན་
པའི་བདེན་ཚིག་འདི་ལྟར་བདེ་བླག་ཉིད་དུ་འགྲུབ་གྱུར་ཅིག །སངས་རྒྱས་ཁྱེད་
ལ་ཞེས་ཤོ་ལོ་ཀ་གཅིག་དང་། ལྷ་ཡི་བཀྲ་ཤིས་དོན་གྲུབ་མ་ཚིགས་བཅད་གཅིག་
ཕུན་སུམ་ཚོགས་པ་མ། བསོད་ནམས་དར་རྒྱས། སྐྱེ་བ་ཀུན་ཏུ། བླ་མ་ལྷར་བཅས་
རྣམས་ཀྱི་བྱིན་རླབས་དང་། །བསྟན་སྲུང་མཐུ་སྟོབས་བདག་སོགས་དད་མོས་
མཐུས། །འགྲོ་བའི་སྐྱབས་གཅིག་མཆོག་གི་སྤྲུལ་པའི་སྐུ། །ཚེ་དཔག་མེད་བཞིན་
བསྐལ་བརྒྱར་ཞབས་བརྟན་ཤོག །ཅེས་བདེན་རྗོད་དང་བཅས་ཏེ་ཕུལ། སྔ་དྲོའི་
ཆར་ཕེབས་བྱམས་ལ་བཞུགས་ཏེ་མཆོད་རྫས་སྣ་ཚོགས་ཐོགས་པའི་བསུ་བ་སེར་་་་
སྦྲེང་སྤོས་སྣ་དང་བཅས་ཚོགས་ཆེན་འདུ་ཁང་རྣམ་རྒྱལ་བདེ་ཆེན་དུ་གདོང་ལྔའི་་
aངat # i aa a
aa
བ
528



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
༼བང་བོ་བརྒྱད་ཀྱིས་ཉེ་བར་བཏེགས་པའི་ཁྲི་ཆེན་སྲིད་ཞིའི་མཆོད་སྡོང་ཆེན་་་་་
ཟོར་ཞབས་སེན་དགེ་ལེགས་ཀྱི་མཚན་མ་བྱེ་བས་ཉེ་བར་འཁྱུད་པ་གསར་དུ་་་་་་
བཀོད་མདུན་དཀར་དམར་གྱི་གསོལ་སྟོན་རྒྱ་ཆེ་བ་དང་བཅས་དགེ་བཤེས་བློ་་་་་
བཟང་བསྟན་པ་དང༌། བསྟན་པ་རྒྱལ་མཚན་གཉིས་ནས་སེམས་བསྐྱེད་ལས་
རྩམས་པའི་ཚོགས་ལངས། ཚོགས་ཆེན་ཁྲི་ལས་ཐོག་པ་ཡོངས་འཛིན་མཐའ་
ཟས་སྤྲུལ་པའི་སྐུ་ནས་ཚིག་སྦྱོར་ཡིད་འཕྲོག་པའི་མཎྜལ་བཤད་པ་ཞུ་བ་དང་་་་་་
བྲེལ། གཞུང་ནས། ལྷ་རྫས། མཎྜལ། སྐུ་གསུང་ཐུགས་རྟེན། དུང་དཀར་ཆ།
ས་ཡུག ཕྲུག་ཡུག དངུལ་རྡོ་ཚད་བརྒྱད། གཟིག་ལྤགས། ཝ་ལྤགས། སྲམ་
གས། བཞུགས་གདན་རྒྱབ་རྟེན་བཅས་ཕུལ་ཅིང་། དེ་དང་མུ་འབྲེལ་དུ་ཁྲི་ལས་
ག་པ་རྣམ་པ་གསུམ། སྤྱི་ཆེན། གདུང་མཆོད་སྤྱི་སོ། གྲྭ་རྒྱུན་སོ་སོ་སོགས་གདན་
་རང་གི་ཁྲི་འབུལ་ཞུ་མི་རྣམས་ནས་དངོས་འབུལ་བཟང་འགྲན་དུ་ཕུལ་རྗེས་་་་་
གས་མང་གི་དབུས་སུ་འཇིགས་པ་དང་བག་ཚ་བའི་རྣམ་པ་ལྟ་ཅི། སྐུའི་
ཞུགས་སྟངས་སོགས་བརྗིད་ཆགས་པའི་ངོས་ལྗགས་བསྔོ། ཤིས་བརྗོད། དགེ་
ན་བསྟན་པ་རྒྱས་པའི་སྨོན་ལམ་སོགས་སྒྲ་དག་གསལ་གསུམ་གྱིས་གསུངས་པས་
ཆོག་དམན་ཐམས་ཅད་ངོ་མཚར་བའི་གནས་ལ་བཀོད་དེ་སླར་ཡང་ཆོས་ཀྱི་ཕོ་
ང་དུ་བཞུགས་གདན་འཇགས། མཛད་ཆེན་གྱི་སྐབས་ཐམས་ཅད་དུ་གནམ་
ཤིས་ལེགས་པ་དང་། རི་ཀླུང་ཐམས་ཅད་ཁ་བས་དཀར་འཇམ་དུ་བཏང་བ་
གས་ཕྱི་ནང་གི་བཀྲ་ལེགས་པ་མང་དུ་བྱུང་། ཀུན་མཁྱེན་བླ་མ་མཆོག་གིས་གླིང་
ཆོས་འཛིན་སྐུ་ཚབ་ཏུ་མངགས་ཏེ། སྡེར་ཁ། མཎྜལ། སྐུ་གསུང་ཐུགས་རྟེན།
རུལ་བྲེ་ཆེན། གོས། ཕྲུག བཞུགས་གདན་རྒྱབ་རྟེན་རང་འགྲིགས། དཔལ་
ན་བཀྲ་ཤིས་འཁྱིལ་བའི་གཞུང་དང་སྤྱི་སོ་གཉིས་ཏེ་བླ་སྤྱི་གཞུང་གསུམ་དང་།
ང་ཐང་སྐུ་དབོན་སྙན་གྲགས། བྲག་སྒོམ་དབོན་པོ་ཟླ་བ་གཉིས་ཀྱིས་གཙོས།
529



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དབལ་མང་ཚང་། རྒྱལ་ཚང་། ནོར་བུ་ཚང་། ཧོར་ཚང་། བློ་བཟང་སྦྱིན་པ་ཚང་
སོགས་ཀྱིས་མི་སྣ་ཆེད་མངགས་གདོང་དངོས་འབུལ་སྦམ་མཐོ་བ་དང་། གཏེར་
ལུང་བསེ་ཚང་། ཁ་གྱ་སྟོད་མའི་སྒར་ལུང༌། ཤིས་ཚང་དཔོན་པོ། རྨོག་རུའི་འགོ་
བ་ཕ་བུ། མཛོད་ཚང་གཞུང༌། ཟམ་ཚའི་སེར་སྡེ། འགྱང་རོ་ཚང་། དམེ་བོའི་
དཔོན་པོ་ཚང་། དམེ་བོའི་སྒར་ལུང་། སྒར་རྙིང་གཞུང་། ཉ་ཐོའི་དཔོན་པོ་དང་།
གཤོག་ཁ། ཆུ་མེད་དཔོན་པོ། ནང་བ་དང་འབྲུག་ཝེའི་གཤོག་ཁ། རུ་སྟོད་མའི་
དགོན་གཞུང་དང་། གཤོག་ཁ། སྟོབས་ལྡན་ཚང་། མཁའི་དབུས་ས་ཚང་། ཁ་གྱ་
སྨད་མ། ཆོས་དཔལ་ཞིང་ཚ་གན་ཧུ་ཐོག་ཐུའི་ནང་བ། གྲྭ་ཚང་། ཡར་འགག
སྟག་ཚ་ནང་བ་དང་དགོན་གཞུང༌། མཛོད་དགེ་སྟོད་མའི་དཔོན་པོ་དང་།
གཤོག་ཁ། ཨ་སྐྱིད་འགོ་བ་དང་། སྡེ་གཞུང༌། ཕན་ཡུ་སྒར་བ་དང་། དཔོན་པོ།
ཐང་སྐོར་འགོ་བ། སོག་ཚང་ནང་བ། བྱམས་མེའི་དགོན་གཞུང་དང་། དཔོན་པོ་
དང༌། གཤོག་ཁ། གླིང་བའི་དཔོན་པོ་དང་། མཛོད་བཀྲ་དང༌། གཤོག་ཁ། ཨ་
སྐྱིད་སྟོད་མའི་དགོན་གྲོང་། གནས་གཞི་ཚང་། བྱམས་མེའི་དཔོན་ཚང་ནང་བ།
སང་ཚང་ཚང་། གཟའ་རུའི་གཤོག་ཁ། བཞག་སྡོམ་སྡེ་གཞུང༌། ཧོར་རྡོ་ཚེ། །
འབོས་དཔོན་པོ་དང་གཤོག་ཁ། དབྱིག་རྒྱ་ཚང་། མདའ་ཚན་སྡེ་གཞུང་དང༌། མི་
དྲག་སོ་སོ། སུ་རུག་ཆུང་བའི་སྡེ་གཞུང་། ཐུ་མེད་གསེར་ཁྲི། ལཱ་ཁ་ཏཱ་ལེ་ཧོ་ཐོག་
ཐུ། སྔོ་ཆེ་རི་ཁྲོད། ལོ་དགེ་དགོན་པ། གཟའ་རུའི་དགོན། རེས་མདོའི་སྡེ་བ།
བཀྲ་ཤིས་སྒར་བ། མཛོད་རིའི་དགོན་པ་དང་། ཁྲི་བ་དང་། གཤོག་ཁ། གཟའ་
རུའི་སྐུར་སྟོད་སྨད། དབྱིས་སྟོད། གཟའ་རུ་བར་མ། བོ་ཤོད་དགོན། མ་ལག་
སྒང་ཤས། ལུང་བཟང་རི་ཁྲོད། ཨ་མཆོག་ནང་བ་དང་། མཚན་ཉིད་དགོན་
གཞུང་དང་། ཀུན་རིག་ཁང་ཚན། དབྱིས་སྟོད་སེར་སྡེ། ཕུག་ལྡུམ་འགོ་བ། ནུར་
མའི་གཤོག་ཁ། དྲན་པ་ནང་བ་དང་། དགོན་གཞུང༌། ཧོར་ཚང་དགོན་གསར།
530



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
དཀོན་མཆོག་རྒྱ་ཕྱུག ཐོར་གོད་དཔོན་སྡེ་གཉིས། གཙོས་བླ་བྲང་དང་། སྒར་
ལུང་། ཚ་ཁོའི་མ་དགོན་དང་། ཁྲི་བ་དང་། རོང་འབྲོག མྱི་རྩ་ཚང་། རྒྱ་སྒྱུར་སྡེ་
གཞུང་། གསེར་ཁྲི་ནང་བ་དང་། གྲྭ་ཚང་གཞུང་། རྐེད་རྒྱུད་ལྷ་འབངས། རྔ་
བའི་སྒོ་མང་སྒར། དགོན་གསར་དང༌། ནང་ཆེན་སོ་སོ། རྨེ་རྒྱལ་ཁབ་དང༌། །
བློན་པོ་ཁག་དང་། མ་བློན་གཤོག་བཅུ་གཉིས། གདོང་རི་དགོན། བར་མའི་
དགོན། རབ་བརྟན་རྒྱ་མཚོ་ཚང་། འཁྱོམ་ཐོག་རོང་སྡེ། ལྷ་སོ་དགོན་པ། བྲག་
སྒམ་སྡེ་གཞུང་། ཏེས་སྒང་དགོན་པ། བྲེ་ཁ་སྡེ་བ་བརྒྱད། པགས་པའི་རྡོ་ཐུག་སྡེ་
བ་ལྔ། དཔལ་ཤས་ནང་བ་འགབ་མ་དང་དགོན་གཞུང་། ཨན་ཛའི་དགོན་དང༌།
སྡེ་གཞུང་། སེ་བོ་རོང་། ཆུ་ནག་ལུང་བ། ཞར་ཤུལ་ཚང་དང་། རི་ཁྲོད་གཞུང༌། །
པགས་པའི་ཚེས་ལུང་བ། དཔལ་ཤས་ནང་བ། ནང་གོང་མའི་དགོན་པ། དགའ་
བོ་ལུང་། རྒྱལ་ཚབ་གཙང་བླ་ཚང་། ཨ་ནུ་ཐང་། མཁར་དགུ་ཚང་། མཚོ་བདུན་
དགོན་པ། ཨ་མཆོག་ཉི་མ་ལུང་། ཆག་ཝ་པེ་ཤིང་། སྨད་མ་རུ་གསུམ། ར་བོང་
དགོན། རྨོག་རུ་དགོན། རྨོག་འདན་གཞུང་། ཕྱག་སྡེ། སྒོས་སྡེ། རྒྱ་དགེ་དགོན།
ཨ་ལ་སྒར་གྲོང་། ཤོ་རྡེ་རྣ་འབན་སྡེ་གཞུང་། འབྲིང་བ་དང་། རྐ་ཆུ་ཁའི་གཤོག་
པ་སོགས་གདན་ཁྲི་འཛིན་པའི་བླ་སྤྲུལ། བཤད་སྒྲུབ་སྐྱོང་བའི་ཆོས་སྡེ། གུས་
མཆོད་བྱེད་པའི་སྦྱིན་བདག དད་གཏོང་ལྡན་པའི་སློབ་བརྒྱུད་རྣམས་ཀྱི་སྤྱི་སྒེར་
གྱི་ཁྲི་འབུལ་ཟམ་མ་ཆད་པར་བྱུང་ཞིང་། འབག་ཆེན་མི་སྣ་སོགས་ཆོས་ལུགས་མི་
གཅིག་པ་དུ་མས་ཀྱང་གུས་མཆོད་ལྷུར་བླངས་སྣང་། སྔར་རྡོ་རྗེ་འཆང་སཾགྷའི་
ཞབས་ཀྱིས་ལྗགས་བཀོད་མཐིལ་ཕྱིན་པར་སྩལ་བ་རྣམས་སྐུ་དབོན་དམ་པས་དང་
དུ་བླངས་ཏེ་ཁྲི་སྟོན་ལ་མྱོས་ཆུ་གཏན་མ་བརྒྱུད་པ་དང་། སྲོག་གཅོད་ལ་འཛེམས་
ནས་དཀར་སྟོན་ཤས་ཆེ་བའི་སྡིག་དང་མ་འདྲེས་པའི་ཁྲི་སྟོན་རྒྱ་ཆེར་མཛད་པ་ནི་
བླ་ཆེན་གཞན་དང་སྐྱེས་བུ་དམ་པའི་མདུན་ན་འདོན་ཕལ་ཆེ་བའི་ངང་ཚུལ་ལས་་
531



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཁྱད་དུ་འཕགས་པ་ཞིག་གོ །ཁྲི་འབུལ་བྱུང་བ་རྣམས་ལ་སློག་ཆ་བགྱིས་པའི་སོང་
ཐོ་རགས་པར་གོས་ཁ་ཉིས་བརྒྱ་དང་ཉེར་བདུན། ཕྲུག་བདུན་ཅུར་ཉེ་བ། རྟ་
ཆེན་ལྔ། རས་ནོམ་སྣ་ཚོགས་ཁ་བཞི་བརྒྱ་བརྒྱད་ཅུ། ཏཱ་ཆེན་ལྔ་ཞེས་ས་བོན་དུ་
བཀོད་འདུག་གོ །རྒྱ་ཁྱོན་ཚད་ནི་ཀུན་མཁྱེན་ཡེ་ཤེས་ཀྱིས། །ལུང་སྟོན་མི་ནུས་
སྲིད་པར་གབ་པ་ཡི། །བསམ་འཕེལ་དབང་ཕྱུག་འདི་ཞེས་རྫོགས་སངས་རྒྱས། །
དུ་མས་ངོ་སྤྲོད་མ་འཁྲུལ་གསུང་གིས་གདམས། །རྒྱལ་ཕུར་ལྷ་ཡི་གཞོན་ནུ་དགེ་
ལེགས་ཀྱི། །གཙུག་ཏོར་རིན་ཆེན་མཐོ་བར་འདེགས་པའི་བཞིན། །ཐ་སྐར་དམར་
ཕྱོགས་བཟང་པོ་གཉིས་པའི་གྲུར། །དལ་གྱིས་བྱུང་ནས་འཁོད་པས་ཉེར་བསུས་
ཏེ། །སྐྱེ་རྒུས་ཚངས་ཆེན་ཡུལ་གྱིས་མཆོད་པའི་ཞབས། །སྐྱེ་བའི་ཕྲེང་བར་ཟབ་
རྒྱས་སྟོན་པའི་ཁྲིར། །མངའ་གསོལ་ལྷ་དང་མི་ཡི་དུས་སྟོན་འབུམ། །ཟླ་བ་དཀར་
བོའི་སྣང་བ་གཅིག་ཏུ་ཤར། །ཞེས་པ་ནི། སྤྲུལ་པའི་ཟློས་གར་མཆོག་ཏུ་ངེས་པ་
རྙེད་ནས་སེངྒེའི་ཁྲིར་བཀོད་པ་ལ་བསྔགས་པའི་བར་སྐབས་ཚིགས་བཅད་དོ། །
སྨིན་དྲུག་ཟླ་མགོར་སྤྱི་སྒེར་ལྷན་རྒྱས་ཀྱིས་ཡོངས་འཛིན་བདག་ཉིད་ཆེན་་་
པོར་མཆོག་སྤྲུལ་རིན་པོ་ཆེའི་ཡོངས་འཛིན་རྒྱུན་མཛད་ངོས་ཟབ་རྒྱས་ཀྱི་གདམས་
པ་ཐམས་ཅད་ལྷག་མེད་སྩོལ་བའི་ཞུ་བ་བསྐྱར་མ་གལ་བོ་ཆེ་ལ་ནན་ཏན་གྱི་ཚུལ་་་
དུ་ཕུལ་བར། ཚེས༡ ༡ལ་ཁའི་རི་ཁྲོད་དུ་ཡབ་སྲས་ལྷན་བཞུགས་ཐོག་ཡོངས་
འཛིན་མཆོག་ནས་འཇིགས་བྱེད་གཞི་བསྙེན་གཏོང་བའི་ཐུན་གསེང་དུ་རྗེ་འདི་ལ་
འདོན་ཆོས་སྤྱོད་མང་བོ་ཐུགས་འཛིན་གྱི་ཞབས་སྐུལ་ཞུས། ཁྲི་ཆེན་གུང་ཐང་སྐུ་
འཕྲེང་ལྔ་བ་དང་། བྲག་སྒོམ་པ་ཚང་སོགས་སྔ་ཕྱིར་རྗེ་འདི་དང་མཇལ་ཕྲད་དུ་
ཕེབས་པར་ཆོས་མཐུན་གྱི་གསུང་གླེང་སྨར་ཞིང་རྗེ་འདིའི་འཕྲིན་ལས་ལ་བརྟེན་་་་
ཐེ་རོང་ཕྱོགས་ཀྱི་གྱོད་འགའ་བསྡུམ། བོད་ལོའི་གནམ་གང་ལ་བླ་བྲང་ཆེན་མོའི་
གཟིམ་ཆུང་དུ་སྤོས་འཕྲལ་ཐུགས་དམ་རྟེན་རྣམས་ལ་བཀུར་བསྟི་ཁྱད་ཐོན་མཛད། །
532



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ལྕགས་ཁྱིའི( སྤྱི་ལོ༡༩ ༡༠)གནམ་ལོ་གསར་དུ་བཞད་པའི་ཚེས་གཏོར་མགོན་དུ་
ཕེབས་སྐབས་ཌ་དྲིལ་དཀྲོལ་ཚུལ་སོགས་སྐུ་ན་རྒྱས་པའི་ཉམས་བཏོད། ལོ་གསར་
དགྱེས་སྟོན་དང་། ཚོམས་ཆེན་ནས་ཚོགས་མང་ལ་མཇལ་བ་དང༌། ཆོས་འཁོར་
གྱི་ཚོགས་ལངས། གནས་བཅུ་དང་། བསྟན་པ་རྒྱས་པའི་སྨོན་ལམ་སོགས་ཞལ་
འདོན་གང་རྒྱས། མགྲོན་གཉེར་ཉ་རི་བརྩོན་འགྲུས་འཆི་ནད་ཀྱིས་ཐེབས་ཏེ་
སྐྱབས་གསོལ་ཕུལ་བར་བརྩེ་ཉམས་དང་བཅས་མགྲོན་གཉེར་བླ་རྒན་སྙིང་རྗེ་ཞེས་
ཡང་ཡང་གསུངས། ཚེས་གཉིས་ལ་རི་ཁྲོད་དུ་ཡོངས་འཛིན་སྐུ་ཞབས་དང་མཇལ་
འཛོམས་དང་། རྩེ་དབུས་རི་ཁྲོད་པ་དཀོན་མཆོག་ཡར་འཕེལ་ནས་ལོ་དྲུག་གི་
རིང་གདན་ཐོག་གཅིག་ནས་མི་འཁྲུགས་པའི་གཟུངས་བྱེ་བ་ཉེར་དྲུག་གིས་གཙོས་
ལྷག་ལྷ་མང་བོའི་བསྙེན་པ་ཞབས་བརྟན་དུ་བགྱིས་པའི་དགེ་འབུལ་དང་བཅས་་་་
ཞབས་པད་ཡུན་རིང་བརྟན་པའི་གསོལ་འདེབས་ཞུས། ཚེས་བཅུ་བཞི་ལ་དྲུང་
འཁོར། སྤོས་འགྲེམ། རོལ་ཆ། དབུ་གདུགས་སོགས་ཀྱི་སྤྲོས་པ་དང་བཅས་ཕེབས་
བྱམས་ལ་བཞུགས་ཏེ་འདུ་ཁང་རབ་གསལ་དུ་འཆམ་གཟིགས་གནང༌། བན་ཡུ་
བླ་མ་སོག་ཡུལ་ནས་གཤེགས་པའི་དོན་དུ་ཚེས་བཅོ་ལྔར་སྨོན་ལམ་ཚོགས་དབུར་་་
ཞུས་ཏེ། ལྷ་རྫས་སྲིད་དུ་རིང་བས་ཐོག་དྲངས། མཎྜལ་ཆེ་ལེགས་སྣེ་འདོགས་དང་
བཅས་པ། རྗེ་ཡབ་སྲས། ཚེ་ལྷ་རྣམ་གསུམ། སྒྲོལ་མ་རྣམས་ཀྱི་ལི་སྐུ་ཆེ་ཚད་རེ།
སངས་རྒྱས་སྟོང་སྐུ་མཐོ་ཚད། གསན་ཡིག་གངྒཱ་དང་། ཧལ་ཧ་དམ་ཚིག་རྡོ་རྗེའི་
གསུང་འབུམ་སོགས་གཟིགས་དཔེ་པོད་མང་། བྱང་ཆུབ་མཆོད་རྟེན་ཆེ་ཚད། ཌ་
དྲེལ། དངུལ་ཀྱི་ཀ་པཱ་ལ། དུང་དཀར་འཕྲ་ཚོམ་ཅན་རྩེ་གྲ། ཆས་འཇུག་ལྔ་བཅུར་
ཉེ་བ། རྣམ་བུམ། ལས་བུམ། ཆབ་བུམ། ཟངས་བུམ་དངུལ་ཚོས་ཅན་ལྔ། དངུལ་
ཀྱི་ཚེ་འབར་རྐོང་བུ། དངུལ་ཐེབ་ཆེ་ལེགས་བདུན་ཚར་སོགས་མཆོད་ཆ་མང་བོ། །
སྐུ་འགག་རྩེར་སོན་སོགས་ན་བཟའ་དང་ན་བཟའི་རྒྱུ། གོས། དར། སྣམ། རས་
533



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མང་བོ། རྫབ་ཀྱི་གསོལ་ཕོར་གསེར་ཤན་ཅན། ཀུ་ཀུ་ཤའི་གསོལ་དམ། དངུལ་གྱི་
ཟེའུ་ཁྲ། དངུལ་སྐྱོགས་སོགས་ཉེར་སྤྱད་མང་བོ། རྒྱང་ཤེལ་ནམ་ཅན། མདོ་དར།
གོས་ལཱ། གོས་ཚར། འཆམ་ལྭ་སོགས་གྱོན་པའི་སྐོར་སྣ་ཚོགས། བཞུགས་གདན་
སྐོར་འགའ། ཕེབས་བྱམས། དངུལ་བྲེ་ཆེན་བརྒྱད། རྟ་སྒ་འཁོར་ཚང་བ། རྔ་
མོང་། བཞུགས་གདན་རྒྱབ་རྟེན་རང་འགྲིགས་བཅས་ཚན་གྲངས་ཉིས་སྟོང་།
དངུལ་སྲང་ལྔ་སྟོང་རི་བ་ཕུལ། ཆམ་ཡམས་ངན་པ་ཞིག་བྱུང་བས་གྲྭ་བ་འགའ་
གྲོན་ཀྱང་རྗེ་འདིའི་བྱིན་མཐུས་མ་འགྱངས་པར་ཆད། དོལ་ལོའི་སངས་རྒྱས་རྒྱུ་
མཚོ་ཞེས་པ་སོག་ཡུལ་ནས་འབྱོར་ཏེ་འཇམ་དབྱངས་དམར་སེར་གྱི་སྣང་བརྙན་་་་
ཆེ་བ་སོགས་ཚན་གྲངས་མང་བོ་ཕུལ་ནས་མཇལ་ཕྱག་ཞུས། ནང་བའི་སུ་རུག་
ནང་ནས་སྔ་ཕྱིར་མང་དུ་བརྐུས་པའི་རྐུན་མ་ཞིག་ལག་ཏུ་ཆུད་དེ་སྒར་སར་བསྟན་
སྐྱོང་གི་ངག་བཞིན་ནང་གཟན་མང་བོས་བཙོན་སྡུག་གཏོང་ཆེ་བ་མ་ཐེག་པར་ལྔ་
ལམ་དུ་གྱུར་པ་གསན་འཕྲལ་ཐུགས་རྗེ་ཆེན་པོ་ཆེས་ཆེར་གཡོས་ཏེ་སྐྱོ་བའི་ཚུལ་་་་
མཛད་པ་དང་། སྒར་སར་བསྟན་སྐྱོང་ལ་མཇལ་ཁ་མ་གནང་བར་བཞུགས་པ་ལ།
ཞབས་ཕྱི་འགས། རྐུན་མ་དེ་ཤི་ཡང་སྐྱོན་ཆུང་། དེས་སུ་རུག་མང་བོ་དེད་ཚུལ་
ཞུས་པར། ང་ལ་སུ་རུག་ཁྱེར་མ་ཁྱེར་མེད། རྐུན་མ་དེ་སྙིང་རྗེ། ཞེས་ཡང་ཡང་
གསུངས་པ་ནི། བཞི་བརྒྱ་བ་ལས། ཇི་ལྟར་མ་ནི་ཁྱད་པར་དུ། །ནད་ཐེབས་བུ་ལ་
གདུང་གྱུར་པ། །དེ་བཞིན་བྱང་ཆུབ་སེམས་དཔའི་བརྩེ། །དམ་པ་མིན་ལ་ཁྱད་
པར་དུའོ། །ཞེས་གསུངས་པའི་རྣམ་ཐར་མངོན་སུམ་དུ་བསྟན་པ་སྟེ་སྐྱེ་བོ་ཕལ་
བས་ཡི་རང་ཙམ་ཡང་བྱ་དཀའ་བའི་གནས་སོ། །སོག་ཚང་སྤྲུལ་སྐུ་ཚོགས་ཆེན་
ཁྲིར་བསྐོ་བཞག་དང་། གཙོས་ཁྲི་སྤྲུལ་རིན་པོ་ཆེ་མཇལ་བར་ཕེབས་པ་ལ་མཇལ་
ཕྲད། ཤར་བླ་བྲང་ནས་འཚམས་ཞུས་པ་འབྱོར་བར་འཚམས་ལན་རྣམས་གནང་
ཞིང་སྐུ་ཆམ་ཅུང་ཟད་བཞེས་རྐྱེན་གྱིས་སྔ་ཕྱིར་ཚོགས་ཆེན་དུ་མང་ཇ་སྐུ་འགྱེད་་་་་
534



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
བཅས་ཞབས་རིམ་མང་ཙམ་བསྒྲུབས། དེ་ནས་རིན་ཆེན་ཕྲེང་བ་ལས། སངས་
རྒྱས་སྐུ་གཟུགས་མཆོད་རྟེན་ཅན། །གཙུག་ལག་ཁང་དག་གུས་ཚུལ་དུ། །ཤིན་ཏུ་
རྒྱ་ཆེན་གནས་ལ་སོགས། །རྒྱ་ཆེན་ཕྱུག་པོ་སྒྲུབ་པར་མཛོད། །ཅེས་གསུངས་པ་
ལྟར་ཚོགས་ཆེན་འདུ་ཁང་གསར་བཞེངས་ཀྱི་བཞེད་པས་སྤྲུལ་སྐུ་བློ་ཁོ་དང༌། སྣ་
ཕྲུག་བློ་བཟང་ཚུལ་ཁྲིམས་གཉིས་ལས་ཀྱི་སྣེ་མོ་བར་བཀའ་བསྒྱུར་མཛད་ཅིང་། །
གཟུངས་ཤུལ་ཀུན་སྤངས་ངག་དབང་བསྟན་དར་ནས་རྡོ་རྗེ་འཇིགས་བྱེད་སྒོས་ཞི་
རྒྱས་འཕྲུལ་འཁོར་བྲི་སྒྲུབ་བགྱིས་ཏེ་བསྐུར་བ་ཐུགས་དམ་འབྲལ་སྤངས་གྲས་སུ་་་
བཞེས། འཇམ་མགོན་བཤད་སྒྲུབ་ཀྱི་བསྟན་པའི་བདག་པོ་རྡོ་རྗེ་འཆང་དགེ་
འདུན་བསྟན་འཛིན་རྒྱ་མཚོ་ནས་ཁྲི་འབུལ་གྱི་ལེགས་སྐྱེས་དང་བཅས། ལྷར་
བཅས་སྐྱེ་རྒུ་ཡོངས་ཀྱི་གཙུག་གི་ནོར་བུ་ལུང་རྟོགས་བསྟན་པའི་མངའ་བདག་་་་་
མཚུངས་པ་མེད་པ། སྐྱབས་རྗེ་མཆོག་གི་སྤྲུལ་པའི་སྐུ་རིན་པོ་ཆེ་ཉིད་གདན་ས་
ཆེན་པོ་དགེ་ལྡན་བཀྲ་ཤིས་འཁྱིལ་གྱི་འཇིགས་བྲལ་གདོང་ལྔས་བཏེག་པའི་ཆོས་་་
ཀྱི་གདན་ཁྲིར་ཞབས་སེན་ནོར་བུའི་མེ་ལོང་གསར་དུ་བཀོད་པའི་དགའ་སྟོན་་་་་་
མཚོན་བྱེད་ཙམ་དུ་བཀྲ་ཤིས་པའི་ལྷ་རྫས་སྲིད་དུ་རིང་བ་དང་། ཀུན་སྤངས་རི་
ཁྲོད་འཛིན་པ་རྣམས་ནས་རྒྱུན་རིང་བསྒྲུབས་པའི་ཚེ་རིལ་བྱིན་ཅན་བཅས་འབུལ་
ལམ་ཞུ་བ་ལགས་ན། སླན་ཆད་ཐུབ་བསྟན་ཡོངས་སུ་རྫོགས་པའི་གསོས་སྨན་
དམ་པར་གསང་གསུམ་རྡོ་རྗེའི་བཀོད་པ་ནམ་མཁའ་ཇི་སྲིད་དུ་བརྟན་པར་་་་་་་་
བཞུགས་ནས་བྱང་གྲོལ་བདུད་རྩིའི་སྙིང་བོ་ཅན་གྱི་ཀུན་ཏུ་བཟང་བོའི་འཕྲིན་་་་་་
ལས་མཁའ་ཁྱབ་ཏུ་སྤྲོ་བའི་ཐུགས་འདུན་ནམ་ཡང་མི་ལྷོད་པ་དང༌། བདག་
སོགས་ལྟོས་བཅས་རྣམས་ཀྱང་ཐུགས་རྗེའི་སྤྱན་རས་ཀྱིས་རྟག་པར་བཙའ་བའི་་་་
སྐལ་བཟང་ཉམས་པ་མེད་པ་ཅིས་ཀྱང་མཁྱེན་མཁྱེན། ཅེས་གསུང་རིས་སྩལ་བ་
འབྱོར་བས་ལེགས་ལམ་ཆེ། རྡོ་ཚད་གཉིས་བཅས་ལྗགས་བཀོད་སྩལ་ཏེ་ཚོགས་
535



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཆེན་ལ་ཡོངས་འཛིན་མཆོག་གི་ཞབས་རིམ་འགའ་ཞིག་བསྒྲུབ་རྒྱུའི་ལྗགས་བཀོད་
དང་། རྒྱ་ཤུག་ཏུ་འདུ་ཁང་རྩིག་རྡོའི་བཟོ་གྲྭ་འཛུགས་རྒྱུར་གཙང་བླ་སྤྲུལ་སྐུ་
མངགས་ཏེ་དཀར་གཏོར་བསྔོ་རྒྱུའི་ལྗགས་བཀོད་སྩལ་བ་ལྟར་བསྒྲུབས། ཧོར་
ཚང་ཚ་ཁོ་རྔ་བ་རྣམས་ནས་གདན་འདྲེན་པ་བྱུང་བར་ལོ་རྗེས་མར་ཕེབས་རྒྱུའི་་་
ཞལ་ལན་དང་། བདེ་ཡངས་ནས་གྲྭ་ཚང་སོ་སོར་རྩོད་རྒྱུགས་དང་འདོན་རྒྱུགས་
བཞེས་པ་དང༌། ལཱ་ཁ་ཏཱ་ལེ་ཏོ་ཐོག་ཐུར་མཇལ་འཛོམས་དང༌། གཟའ་བཞག་
བར་གྱི་གྱོད་བསྡུམ་པ་སོགས་གཞན་ཕན་གྱི་མཛད་བཟང་མང་དུ་བསྐྱངས།
བཞེས་རྐྱེན་ཞིག་གིས་སྐུ་སྙུན་ལྕི་ཙམ་བཞེས་པར་རྡོ་ཚད་དུ་མས་ཞབས་རིམ་་་་་
གཏོས་ཆེ་བ་ཉིན་མཚན་དུ་བསྒྲུབས་པ་དང་། གཙང་ཨེམ་ཆི་ལྷུན་གྲུབ་རྒྱ་མཚོས།
གསོལ་སྨན་དྲངས་པར་བརྟེན་རིམ་གྱིས་དྭངས་ཤིང་། ཨེམ་ཆི་ལའང་གནང་ཆ་
དཔངས་མཐོ་བ་དང༌། གསེར་ཁྲིའི་ཚོགས་ཆེན་ཁྲི་བ་མ་ངན་མཐའ་ཡས་ཚང་
མཇལ་བར་ཆོས་འབྲེལ་དང་། བླ་བྲང་ནས་འཚམས་ཞུས་པ་འབྱོར་བར་ཕྱག་
དབང་དང་། གཙོས་ཁྲི་སྤྲུལ་རིན་པོ་ཆེར་མཇལ་འཛོམས་བསྐྱར་མ་གནང་། སྐུ་
རྩེད་ཀྱི་རྣམ་པས་གཟིམ་ཆུང་ཀ་རྩེ་ན་ཡོད་པའི་སྒྲོལ་དཀར་བཟོས་གྲུབ་ཤེལ་སྒོ་་ཡ་
ཅན་ཞིག་ཡོད་པ་ཤིང་རིང་བོ་ཞིག་གིས་སར་ཕངས་ཏེ་ལྗིད་ཀྱིས་མནན་ཀྱང་སྐྱོན་་་
ཅུང་ཟད་ཀྱང་མ་བྱུང་བ་ཞབས་པད་དུ་འཁོད་པ་དག་གིས་ཡ་མཚན་དུ་གླེང་།
བླ་མ་མཆོག་དང་མ་མ་བསླབས་པར་ཕྱག་འབུལ་ཞིག་དང་སྦྲགས་ཐོལ་བྱུང་་་་་
གསུང་བ་དྲུང་ཆེན་སངས་རྒྱས་ལགས་ཀྱིས་ཐོས་པ་དང་། ཐུགས་འཛིན་མཛད་
པའི་ཆོ་ག་དང་ཆོས་སྤྱོད་རྣམས་ཀྱི་ཚིག་དོན་ལས་བརྩམས་ཏེ་དྲི་བ་ཡང་ཡང་་་་་
མཛད་པ་སོགས་དམ་པའི་བག་ཆགས་སད་པའི་རྣམ་ཐར་མང་།
536



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ལག་མཁས་
༤ གདན་སའི་ཚོགས་ཆེན་ནས་ཞུས་ངོར་སྐུ་ཚེ་འདིའི་དབང་
དུ་བྱས་པའི་ཆོས་འཁོར་ཐོག་མར་བསྐོར་བ་དང་། རྔ་བ་
དང་ཚ་ཁོ་ཕྱོགས་སུ་འགྲོ་དོན་བསྐྱངས་པའི་སྐོར།
རྗེ་འདིའི་འཕྲིན་ལས་ལ་བརྟེན་ནས་མཛོད་དགེ་གཤོག་སོ་སོ། ཐེ་རོང་།
བོག་ཕྱོགས། ཟམ་ཚ་སོགས་ཀྱི་གྱོད་མང་ཙམ་འདུམ། ཟླ་ཟད་ཀྱི་དྲུག་ཅུ་བ་རྒྱས་
འསྔོ་དང་། དགུང་ལོ་བདུན་དུ་ཕེབས་པ་ལྕགས་ཕག( སྤྱི་ལོ༡༩ ༡༡) གནམ་ལོ་
གསར་ཚེས་ཀྱི་མཛད་སྒོ་རྣམས་ལོ་སྔ་མ་བཞིན་བསྐྱངས། གདན་སའི་ཚོགས་ཆེན་
དས་གསོལ་བ་བཏབ་པ་ལྟར་བདེ་ཡངས་སུ་ཚོགས་མང་ལ་ཆོས་འཁོར་སྐོར་བའི་་་
ཐོག་མར་བླ་མའི་རྣལ་འབྱོར་དགའ་ལྷན་ལྷ་བརྒྱ་མ་དང་། བྱིན་རླབས་སྤུངས་
]ས་ཀྱི་ལྗགས་ལུང་སྩལ་བར། གཞུང་ནས། སྐུ་གསུང་ཐུགས་རྟེན་དང་། དངུལ་
་ཆེན་སོགས་སྐུ་ཡོན་བཟབོས། ཚེས་ལྔ་ལ་བཟོད་པ་ནག་རས་ཚོགས་དབུར་
ས་ཏེ་དངུལ་བྲེ་ཆེན་བདུན་སོགས་འབུལ་ཆེན་བཏེག དེ་ཉིན་ཚ་ཁོའི་ཕྱོགས་སུ་
བས་རྒྱུར་ཆིབས་བཞེངས་མཛད་ནས་དགོ་ཁོག་ཏུ་བཞུགས། རིམ་བཞིན་ལྷ་
བངས་རྐ་ཆུ་ཁ་བ། རྨེ་ཚང་གི་བསུ་མ་དང་བོ། བྱམས་མེ་སྒར་གྲོང་། རྨེ་རྒྱལ་
་མགོན་པོ་བསོད་ནམས་བློན་འཁོར་དང་བཅས་པའི་རྟ་ཐབ་ཀྱི་བསུ་བ་གཉིས་་་་
་རྣམས་མུ་འཐུད་དུ་བྱུང་བ་བདག་གིར་བཞེས་ཤིང༌། སང་ཚང་སྤྲུལ་པའི་སྐུ་
ང་། དབོན་ཚང་སྤྲུལ་སྐུ་སོགས་ལ་མཇལ་ཕྲད་གནང་། རྗེ་རྒྱལ་བློན་གྱིས་
མར་མོ་ཐང་ནས་བསུ་ཉིན་རྗེ་གོང་མའི་དུས་མཆོད་ཀྱི་ཉིན་དང་འགྲིགས་པ་་་་་
ང་། གནས་དེ་རྗེ་བློ་བཟང་འཕྲིན་ལས་ཀྱིས་ཤིང་བཟའ་རིན་པོ་ཆེ་ལས་དུས་
ཁོར་དབང་གསན་ས་ཡིན་པ་དང་། ཁ་བ་སྟུག་པོས་རི་རླུང་ཐམས་ཅད་དཀར་
537



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཇམ་དུ་བཏང་བ་སོགས་རྟེན་འབྲེལ་མང་པོ་རང་འགྲིགས་སུ་སོང་བ། སྦྱིན་
བདག་སྟོབས་ལྡན་རྒྱལ་པོས་རྒྱུན་དུ་མཆོད། །ཅེས་ལུང་གིས་ཟིན་པ་ལྟར་རྨེ་རྒྱལ་
རབས་རྣམས་རྗེ་འདིའི་སྦྱིན་བདག་གི་མཐིལ་དུ་སོང་བ་དང་། སྐྱབས་རྗེ་མཆོག་
སྐུའི་ཕྲེང་བར་སྦྱིན་བདག་དེ་ཉིད་ཀྱི་ཐུན་མོང་མིན་པའི་སྐྱབས་གནས་སུ་སོང་་་་་
བའི་དམ་ཚིག་གཞན་འགྲན་མེད་པའི་ངང་ཚུལ་དུ་འཁུམས། བྱམས་ཐང་གི་
དཔོན་ཁག་སོ་སོ་དང༌། སོག་ཚང་ནང་དགོན་གཉིས་ཆར་ནས་འཚམས་ཞུས་
ཕུལ། གཅའ་ཚང་། ཀིརྟིའི་མ་དགོན་སྐྱ་སེར། མྱི་རྩ་ཚང་དང༌། རྨེ་རྒྱལ་པོས་
དབུ་མཛད་དེ་རྨེ་ཚང་གི་བསུ་བ་གསུམ་པ། ར་ནག་ཚང་། རྨེ་ཚང་འབྲོག་གི་ཐབ་
བསུ། ཨ་མཆོག་མཚན་ཉིད་དགོན་པའི་གཞུང་དང་ཀུན་རིགས་ཁང་ཚན། ཨ་
སྐྱོང་ཁང་གསར་དཔོན་བློན། མཚོ་བདུན་དགོན། ཀིརྟིའི་འབྲོག་སྡེ་རྣམས་ནས་
བསུ་བ་དང་བཅས་མཁའ་རིར་བསང་དང་དཀར་གཏོར་བསྔོས་ཤིང་། ཁང་
གསར་ནས་གདན་ཞུས་བགྱིས་པ་སོགས་ལ་གང་འོས་ཀྱི་གསུང་ལན་མཛད། ཉི་
ཤུ་དགུ་ལ་མྱི་རྩ་ཚང་ནས་བཅགས་མལ་མཛད་པར་དཀར་དམར་གྱི་གསོལ་སྟོན་་་
དང་། རྡོ་ཚད་གཉིས་སོགས་ཀྱི་དངོས་འབུལ་བཟབས། གནམ་གང་ལ་མ་དགོན་
ལས་སྣེའི་རྟ་བསུ་དང་བཅས། དབོ་ཟླའི་དཀར་ཕྱོགས་ཀྱི་དགའ་བ་དང་བོའི་
ཉིན་གྲྭ་མང་གིས་རྟ་ཐབ་གྱི་བསུ་བ། མཆོད་རྫས་སྣ་ཚོགས་པ་ཐོགས་པའི་སེར་
སྤྲེང་དང་བཅས་རྩ་བའི་གདན་ས་མ་དགོན་བཀྲ་ཤིས་ལྷུན་གྲུབ་གླིང་དུ་ཞབས་་་་་
སེན་དགེ་ལེགས་ཀྱི་མཚན་མ་རྣམ་པར་བཀྲ་བ་གསར་དུ་བཀོད། ཐོག་མར་སྔར་
གྱི་མཛད་སྒོ་མ་འཆོལ་བར་བླ་བྲང་རང་གི་མགོན་ཁང་དཔལ་ལྡན་མ་ཧཱ་ཀཱ་ལ་་་་་
མངོན་སུམ་དུ་བཞུགས་པའི་མདུན་དུ་དངོས་བཤམས་ཐུགས་སྤྲུལ་གྱི་མཆོད་པ་རྒྱུ་
ཆེན་པོ་དང་བཅས་ཞལ་འདོན་གྱི་རིམ་པ་གཟབ་རྒྱས་སུ་མཛད་དེ་བྱིན་རླབས་ཞུ་་
བ་དང་སྦྲགས་བསྟན་འགྲོའི་ཕན་བདེ་ལ་འཕྲིན་ལས་སྐུལ་བའི་ཐ་ཚིག་བཟང་བོ་་་
538



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
བསྒྲགས་པ་དང་ཆབས་ཅིག་སྙན་ཤལ་ཆེ་ལེགས་རེ་ཕུལ་འཕྲལ་འདུས་པ་མང་་་་་་
པོར་གུར་ཞལ་གྱི་མཇལ་ཁ་གནང་། སྔ་ཉིན་སྐུ་དབོན་མཆོག་ནས་ནང་མཛོད་
དཀར་སེར་གཉིས་ཕྱག་ཏུ་ཕུལ་ཏེ་མགོན་པོ་གཉིས་ཀྱི་སྙན་ཤལ་ཡིན་ཞུས་པར།
ངས་སེར་པོ་འདི་གུར་མགོན་དང་། དཀར་བོ་འདི་ཞལ་ལ་འབུལ་རྒྱུ་ཡིན་
གསུངས་པ་དགོངས་གཞི་ཟབ་པར་མངོན། གཟིམ་ཆུང་དུ་ཞབས་པད་གསར་
བཀོད་སྐབས། རྒྱུན་པའི་ཞལ་འདོན་མཚན་བརྗོད་ཀྱི་མཚམས། ཆོས་ཀུན་མངོན་
པར་རྟོགས་པ་དང་། །ཞེས་པའི་མཚམས་སུ་ཁེལ་བར། ཡོངས་འཛིན་ཚང་ནས།
སྐུ་ཕྲེང་གོང་མ་རྣམས་ཀྱིས་གནས་འདིར་ལུང་རྟོགས་ཀྱི་གཏེར་བརྡོལ་བའི་ཚུལ་་་
བཞེས་པས་ད་ལམ་ཡང་རྟེན་འབྲེལ་ཤིན་ཏུ་ལེགས་ཞེས་དགྱེས་ཉམས་མཛད་་་་་་
ཅིང་། ད་ཚང་ནས་མི་སྣ་ཆེད་སླེབས་གདོང་ཁྲི་སྟོན་ལེགས་འབུལ་བཟབས། ཚེས་
གསུམ་ལ་གནྡྷོ་ལར་འཇིགས་བྲལ་གདོང་ལྔས་བཏེགས་པའི་ཆོས་ཀྱི་ཁྲི་ལ་མངའ་་་
གསོལ་གྱི་ཡོ་ལང་རྒྱ་ཆེར་བགྱིས་ཐོག རྔ་བའི་ཁྲི་ཟུར་བདུད་འདུལ་སྤྲུལ་པའི་སྐུ་
ངག་དབང་འཇིགས་མེད་ནས་མཎྜལ་བཤད་པ་དང་བཅས། མཎྜལ། སྐུ་གསུང་
ཐུགས་རྟེན་གྱིས་ཐོག་དྲངས་ཏེ་རྡོ་ཚད་བདུན་རི་བའི་དངོས་འབུལ་བསྟར། དེ་
ནས་ཉིན་གཉིས་རིང་ལྷ་སྡེ་རོང་འབྲོག་ནས་དངུལ་ཐུར་སྲང་དྲུག་བརྒྱའི་རྩིས་ཀྱི་་་
བདོག་པ་དང་བཅས་ཞུས་པ་ལྟར་གྲུབ་རྒྱལ་ཚེ་དབང་སོགས་འདོད་ཆོས་འགའ་་་
གནང་ཞིང་། འབྲོག་པའི་གྲྭ་རྒྱུན་ནས་སྒེར་འབུལ་བཏེག མཆོག་རྩེ་རྒྱལ་པོས་
འཚམས་ཞུས་དང་། རྔ་བའི་སྒོ་མང་སྒར་དང༌། གདོང་རིའི་དགོན་ནས་འཚམས་
ཞུས་དང་འབྲེལ་གདན་ཞུ་བ་འབྱོར། ཚེས་དྲུག་གི་དུས་ཆེན་དང་བསྒྲིགས། ཐུབ་
བསྟན་ཡོངས་སུ་རྫོགས་པའི་མངའ་བདག བརྟན་མཁས་ཀྱི་ཡོན་ཏན་གཉིས་
དང་ལྡན་པའི་གནས་བརྟན་འདུལ་བ་འཛིན་པ་ཆེན་པོ་ཡོངས་འཛིན་དཀོན་་་་་་་
མཆོག་ཐུབ་བསྟན་རྒྱ་མཚོ་དཔལ་བཟང་བོ་ལས་བར་མ་རབ་བྱུང་གི་སྡོམ་བཞེས་་་
539



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བསྐྱངས་པར་ཟུར་ཕུད་དོར་བ་དང་མཉམ་དུ་ཆར་ཟིམ་གྱིས་ས་གཞི་བརླན་པར་་་་
བྱས་ཤིང་། མ་ཡུམ་ནས་རྗེའི་སྣང་བརྙན། སྐུ་གོང་མས་མོ་ལ་གནང་བའི་མཚན་
བརྗོད་ཀྱི་གླེགས་བམ། ཤེལ་གྱི་ལྷུང་བཟེད་བཅས་ཕུལ། ཚེས་བདུན་ལ་མཁན་པོ་
རིན་པོ་ཆེ་ལས་སྲད་རྒྱུད་བླ་མའི་རྣལ་འབྱོར་གྱི་ཁྲིད་དང་སྟ་གོན་སྔོན་དུ་བཏང་་་་
ནས་ཚེས་བརྒྱད་ལ་སྐུ་ཚེ་འདིའི་དབང་དུ་བྱས་པའི་སྔགས་ཀྱི་འཇུག་སྒོར་་་་་་་་
འཇིགས་བྱེད་དཔའ་བོ་གཅིག་པའི་དབང་བཞི་སྨིན་རྒྱས་སྐུ་བཞིའི་ས་བོན་གྲུངས་
པོ་ཐེབས་ངེས་སུ་གསན་སྐབས་སོ་ཤིང་དོར་ཆེ། མཆོག་གི་དངོས་གྲུབ་འགྲུབ་
པའི་ལྟས་དང་། དངོས་གཞིའི་སྐབས་མེ་ཏོག་གཙོ་བོར་ཕོག་པས་གསང་མཚན་
མི་བསྐྱོད་རྡོ་རྗེར་གསོལ། ལུང་འགའ་ཡང་བཞེད་ཆོས་སུ་གསན་ཅིང་། རྨེ་ཚང་
ནས་གདན་འདྲེན་གྱི་ཞུ་བ་ཨུ་ཚུགས་སུ་བགྱིས་ཀྱང་མགོན་པོའི་སྤྱན་སྔར་བརྟག་་་་
རིལ་ཕུལ་བ་མ་བབས་པར་བརྟེན་ལོ་འདིར་ཕེབས་རྒྱུ་བཤོལ་ཏེ་བྱི་བའི་ལོ་ཕེབས་་
ཆད་འཛུར་མེད་གནང་། ། རྗེ་རྒྱལ་པོ་ནས་གསོལ་བ་བཏབ་པ་ལྟར་རྒྱལ་རྒྱུད་
འཐུད་པའི་ལས་སྐལ་འབོས་པ་ཞིང་སྐྱོང་བཀྲ་ཤིས་ལ་ཡོད་ཚུལ་གྱི་ལུང་བསྟན་་་་་
རྗེན་པར་གནང་བ། སྔར་ནས་མངོན་ལྐོག་གིས་བརྟག་པ་བྱས་པ་དང་ལྷུ་
འགྲིགས་པས་རྒྱལ་པོ་ཡིད་ཆེས་ཀྱི་ས་ལ་བཀོད། ཚེས་བཅུ་ལ་ཀཱ་ལ་རིའི་ནགས་
ཁྲོད་དབེན་གནས་བདེ་ཆེན་དགའ་ཚལ་དུ་ཕེབས། རྒྱུད་པའི་ཁྲི་ཟུར་བྱ་འོག་
སྤྲུལ་སྐུ་སོག་ཡུལ་དུ་འགྲོ་བའི་དོན་ལ་ལྗགས་བཀོད་གང་དགོས་སྩལ་ཏེ་བཅོམ་་་་་
ལྡན་འདས་རྡོ་རྗེ་འཇིགས་བྱེད་བདུད་ལས་རྣམ་རྒྱལ་གྱི་ལྗགས་བསྙེན་ལ་ཐུན་་་་་
བཞིར་འགྲུས། མར་ངོའི་མཁའ་འགྲོ་འདུ་བའི་དུས་ཆེན་ལ་སྦྱིན་སྲེག་ཚོགས་
འཁོར་བཅས་བསྐྱངས་ཏེ་བཅད་རྒྱུ་ལས་བཞེངས། འདི་ནས་བཟུང་དཔའ་
གཅིག་གི་ཆོ་ག་ཆགས་མེད་དང་༌། ཡོངས་འཛིན་ཚང་ལས་སྟག་ཕུའི་དག་སྣང་
སྒྲོལ་མའི་བྱིན་རླབས་གསན། མཆོག་རྩེ། སོ་མང་། རྫི་འགག་སོགས་ལ་འཚམས་
540



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ཞུས་ཀྱི་མི་སྣ་མངགས་ཤིང་ཁོང་པ་དག་གིས་ཀྱང་མི་སྣ་ཆེད་མངགས་སྒོས་ཟང་་་
ཟིང་གི་བདོག་པས་མཆོད། གདན་ས་ཆེན་པོ། ལྷ་འབངས་རྐ་ཆུ་ཁ་བ། གཟའ་རུ།
བཞག་སྡོམ་སོགས་འཚམས་ཞུས་དང་གདན་ཞུ་སྦྲགས་མ་སྔ་ཕྱིར་འབྱོར་བར་་་་་
མགོན་པོའི་མདུན་བརྟག་པ་མཛད་པ་དང་བསྟུན་རིང་མིན་འབྱོན་པའི་ཞལ་་་་་་
བཞེས་མཛད། སྐུ་མཚམས་འདི་ཁོང་ནས་བཟུང་ཐུགས་འཛིན་སོགས་ལ་སྐྱེད་
ཐོན་པ་དང་། སྐུ་ཆམ་སོགས་ཀྱིས་རྫི་མི་ནུས་པ་ཞིག་ཏུ་གྱུར་ཅེས་དྲུང་ཡིག་བློ་
བཟང་སངས་རྒྱས་གླེང་། ཕྱོགས་དེར་མི་ཟོག་ལ་ནད་གོད་ཅུང་ཟད་རེ་བྱུང་བ་
རྒྱུན་ཆད་པ་དང་། འབྲུ་འཕེལ་བ་སོགས་ལེགས་ལམ་དར་བ་དང་། ཁྱད་པར་
དགོན་ནང་དུ་གྲྭ་གཞོན་གཉིས་ལ་གནམ་ལྕགས་ཕོག་ཀྱང་ཉེས་སྐྱོན་མ་བྱུང་བ་ནི་་
རྗེ་འདིའི་མཐུ་སྟོབས་ཀྱི་མཛད་པའི་ཆ་ཤས་སུ་གོ འདི་དང་མཚོ་བདུན་ལ་མང་
འགྱེད་དང་ཕོག་ཐེབས་སྩལ་ཏེ། མགོན་པོའི་མདུན་བརྟག་པ་ཕུལ་བ་དང་མཐུན་
པར་མཚོ་བདུན་གྱི་གདན་འདྲེན་པ་ལ་ཕེབས་བཤོལ་ཀྱི་བཀའ་བསྒྱུར། དགོན་
ནང་དུ་ཕེབས་ཏེ་ཆོག་རོགས་པ་དང་བཅས་གུར་ཞལ་གྱི་བསྐང་གསོ་ཚོགས་་་་་་
འཁོར་འབུལ་བ་དང་སྦྲགས་ལྷ་ཞལ་གཟིགས། ཆོས་རྒྱལ་གཉན་པོ་མའི་དམ་རྒྱ་
བཤིག་ནས་བྱིན་རླབས་ཞུ་བ་དང་ཆབས་ཅིག་དམངས་ལ་མཇལ་ཁ་དང་བསྐང་་་
གསོལ་བཏང་། སྐབས་ཤིག་རྡོ་ཞིག་གི་ངོས་ལ། བསྟན་འཛིན་རྒྱལ་པོ་སྐུ་ཚེ་
བརྟན། །ཞེས་སོགས་རྐང་བ་གཉིས་གནང་། དྲུག་པའི་ཉེར་བདུན་ལ་ཆིབས་
ཏེག མ་དགོན་གྱིས་ཆིབས་སྐྱེལ་ཞུས་ཏེ་མྱི་རྩ་ཚང་དུ་བཞུགས་སྐབས་མཁར་
གུའི་དཔོན་པོ་ཚུལ་ཁྲིམས་རྒྱ་མཚོ་དང་། ང་རོ་བསོད་ནམས་བསྟན་འཛིན་ངོ་
གཡོག་བཅར་ནས་གདན་འདྲེན་གྱི་གསོལ་བ་ནན་ཏན་མཛད་ཀྱང་གང་འཚམ་གྱི་
།སུང་གིས་ཡིད་བཞོས། ཕེབས་ལམ་མཁའ་རིའི་ལ་བཙས་ནས་ལྷ་བསང་དང་།
་མཆོག་མཚན་ཉིད་དགོན་དུ་རྗེ་གུང་ཐང་བར་འཚམས་ཞུས་འབུལ་རེས་མཛད།
541



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྨེ་ཚང་གི་འབྲོག་གཞིས་སུ་བཅགས་མལ་སྐབས་རྔ་བའི་སྐྱ་སེར་རྣམས་ནས་་མ་་་
འཚམས་ཞུས་དང་། དད་ལྡན་མང་བོ་མཇལ་ཕྱག་ཏུ་བཅར་བའི་རེ་བ་བསྐངས།
རྨེ་རྒྱལ་པོའི་ངོར་ར་ཁོག་ནས་བྲག་དཀར་ལ་བཙས་བསྟོད་དེ་དཔངས་བསྟོད་་་་་་
མཛད། རྨེ་ཚང་ནས་མཎྜལ་སྐུ་གསུང་ཐུགས་རྟེན། གོས། ཕྲུག པགས་རིགས།
དངུལ་བཞི། རྟ་ཟོག་ཉི་ཤུ་ཕུལ་ཏེ། རྨེ་ས་དབང་ནས་འཕྲལ་ཡུན་གྱི་འདོད་དོན་
མང་ཙམ་ཞུས་པར་ཡོངས་འཛིན་ཚང་ནས་གང་འོས་ཀྱི་ཞལ་གདམས་ལྷུགས་པར་
འཇོ་བ་བཀའ་དྲིན་བསྐྱངས། དེ་ནས་བཟུང་རྨེ་དཔོན་བློན་རྣམས་སྔར་ལས་དར་
བ་བྱུང་ཞེས་ཐམས་ཅད་ཀྱིས་མཐུན་སྣང་དུ་གླེང་། རྗེ་འབངས་ལ་ཚེ་དབང་དང་
འཇིགས་བྱེད་ཀྱི་ཞི་བའི་སྦྱིན་སྲེག་གསུངས་ཤིང་། འབངས་སྤྱིས་དངུལ་རྡོ་ཚད་
ཉི་ཤུ་དང་། རྟ་ཟོག་བརྒྱ་ལྷག་ཕུལ། ཨ་མཆོག་ཚང་ལ་འཚམས་ཞུས་དང་། ཀུན་
རིག་ཁང་ཚན་དང་། རྔ་བའི་གདན་སར་འགྱེད་ཐེབས་འབུལ་མི་མངགས་
གཅའ་ཚང་དུ་ཕེབས་ནས་ཚ་ཁོ་དང་གཅའ་ཚང་གི་གྱོད་ཆེན་དང༌། གཅའ་ཚང་
དང་ཆག་ཝ་མའི་གྱོད་ཆེན ཆོས་སྲིད་ཀྱི་འགྱིང་བག་ཅན་མང་པོས་ལོ་བཅུ་སྐོར་་་
རིང་བརྩོན་པ་བསྐྱེད་ཀྱང་སྡུམ་མ་ནུས་པ་འདུམ་པའི་འཕྲིན་ལས་ཡངས། བྲ་
མའི་གཡག་སྙིང་སོགས་འཇིག་རྟེན་པ་མང་པོར་དངོས་དང་དམིགས་པས་བསང་་
དཀར་གཏོར་སོགས་ཀྱིས་རེ་བ་སྐོང་བཞིན་གློ་རྡོལ་མདོར་རྐ་ཆུ་ཁ་བས་རྟ་བསུ་་་
དང་། སོག་ཚང་ནས་བསྙེན་བཀུར་བཟབས་པ་བདག་གིར་བཞེས་ངོས་ཐང་སྐོར།
གདན་སའི་བླ་གྲྭ། སྒོས། རྐ་ཆུ་ཁའི་ཆིབས་བསུ་བསྐྱར་མ་དང་། ཐབ་བསུ་བརྒྱུད་
བྱེ་མཚོའི་འགྲམ་རྒྱུ་མཁར་དུ་སྒར་བབས། ཕེབས་བཞུད་ཅུང་ཟད་གནང་བར་
དངུལ་རྡོ་ཚད་ཉི་ཤུ་དང༌། རྟ་ཟོག་བརྒྱ་དང་ཉི་ཤུ་ཙམ་གྱི་ཟང་ཟིང་བྱུང་། བྲག་
ར་དང་། རི་བོ་ཆེའི་ལ་བཙས་བསྟོད་པ་དང་། བསང་དཀར་གཏོར། དཔངས་
བསྟོད་ཡུལ་ཁྲུས། གཏེར་བུམ་སྦ་བ་སོགས་མཛད་ཅིང་། གླིང་བ་སྨད་ཀྱི་ཆིབས་
542



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
བསུ་དང་། ཕེབས་བཞུད་ཅུང་ཟད་མཛད། གདན་སར་འདུ་ཁང་གསར་
བཞེངས་ཀྱི་ཨར་ལས་སྐབས་སུ་སོང་བས་གླིང་གཅིག་གི་གྱང་རིལ་བོར་ལོག་ཀྱང་་་
ཉེས་སྐྱོན་ཕྲ་མོ་ཙམ་ཡང་མ་བྱུང་བ་རྗེ་འདིའི་བྱིན་མཐུར་གླེང་། ཚེས་བཅོ་བརྒྱད་
ལ་གདན་ས་རང་གི་བསུ་བ་བསྐྱར་མ་དང་། གསེར་ཁྲི་དང་། སྲིབ་ཀྱི་མཐའ་བ་
རྣམས་ཀྱིས་ཆིབས་བསུ། ཐབ་བསུ། སེར་སྦྲེང་དང་བཅས་ལྷ་མོའི་གདན་སར་
ཞབས་པད་བཀོད་འཕྲལ་ཉིན་སྲིབ་ཀྱི་བཤད་གྲྭ་གཉིས་སོགས་ལ་མང་ཇ་དང་་་་་་
འགྱེད་ཐེབས་འཚེམས་མེད་སྩལ། ཉིན་མང་པོར་འདོན་རྒྱུགས་དང་རྩོད་རྒྱུགས་
བཞེས་ཤིང་། ཧོར་ཚང་ནས་གདན་ཞུ་བ་འབྱོར་བར་ནམ་ཕེབས་ལྡེ་ཚའི་སྐུ་
མདུན་དུ་ལྗགས་བཀོད་ཞུས་ཏེ་སྟེང་དུ་འཇོག་རྒྱུ་དང་། ཐེ་རོང་ནས་གདན་
འདྲེན་ནན་ཆེ་བར་ཡོངས་འཛིན་ཚང་གི་ཐུགས་བརྟག་དང་མཐུན་པར་ཕེབས་རྒྱུ་
བྱས། ཡོངས་འཛིན་མཆོག་ལས་ཀུན་རིག་གི་དབང་དངོས་སྟེ། སྨན་བླ་མཐོ་
བརྩེགས་དང་། ཆོས་རྒྱལ་ཕྱི་ནང་གསང་གསུམ་གྱི་རྗེས་གནང་རྣམས་གསན་ཏེ།
སྐུ་གསུང་ཐུགས་རྟེན་དང་། དངུལ་བྲེ་ཆེན། གོས། ཕྲུག་སོགས་ཀྱི་རྟེན་དང་
བཅས་སྐུ་དབོན་མཆོག་ནས་ཡོངས་འཛིན་ཚང་ལ་ཆོས་རྒྱུན་གང་གསན་བུམ་པ་་་
གང་བྱོའི་ཚུལ་གྱིས་མཆོག་སྤྲུལ་རིན་པོ་ཆེར་འབུལ་དགོས་པའི་ཕུར་ཚུགས་གསོལ་
འདེབས་ཕུལ་བར་ཡོངས་འཛིན་མཆོག་ནས་ཀྱང་དགྱེས་པའི་ཞལ་བཞེས་བཟང་་་
བོ་ཕེཔས། འབོས་དང་གླིང་བའི་གྱོད་དོན་ལ་གདན་དྲངས་པར་འདོད་ཆོས་
དང༌། འདོགས་ཆིངས་གནང་སྟེ་རིམ་གྱིས་འདུམ་པར་མཛད་པ་ལ་གཤོག་ཁ་
གཉིས་ནས་ཀྱང་རྟ་ཐབ་ཀྱི་བསུ་བ་དང་། འབུལ་ནོད་བཟང་འགྲན་ཞུས། ལྷ་
འབངས་གཟའ་རུའི་འབྲོག་ཏུ་ཕེབས་བཞུད་མཛད་སྐབས་སིབ་བུ་བཞེས་པར་་་་་
འཕྲལ་དུ་གདན་སར་ཕེབས་ནས་འགྱངས་མིན་དྭངས། འདི་སྔོན་གཟིམ་གུར་
སྟེང་ནས་འུག་ཆུང་གིས་སྐད་བརྒྱབ་པ་སྙུན་གཞི་འདིའི་ལྟས་སུ་འཕྲིགས་ཚུད།
543



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དགུ་བའི་ཚེས་མགོར་གནས་སྲུང་དྲུག་པོ་རྩལ་གྱི་སྲུང་ནགས་ལས་འདུ་ཁང་ཆེན་་་་
མོའི་ཤིང་ཆ་བཏུ་བའི་དོན་དུ་གནས་སྒོར་ཕེབས་ནས་གནས་སྲུང་ལ་བསང་དང་་་་
དཀར་གཏོར་བཏང་ནས་འཕྲིན་བཅོལ་མཛད། རྒྱུན་པར་བུད་ཤིང་ཅུང་ཟད་རེ་
བླངས་ཀྱང་འཚུབ་འགྱུར་ཆེ་བ་ཞིག་ཡིན་མོད། འདུ་ཁང་གི་ཆེད་སྡོང་བོ་མོད་མི་
དམའ་བ་བཅད་ཀྱང་འཚུབ་ངོ་ཕྲ་མོ་ཙམ་ཡང་མ་བྱུང་བ་ནི་མི་མ་ཡིན་རྣམས་རྡོ་་་
རྗེའི་བཀའ་ལས་ནམ་ཡང་མི་འདའ་བའི་གཏན་ཚིགས་འཁྲུལ་མེད་དུ་རྟོགས་སླའོ།
༥. བཞག་སྡོམ། རྐྱང་ཚ། གཟའ་ཚོང་དབྱིས་པ་སོགས་ཀྱི་
སྒར་གྲོང་མང་པོར་ཆོས་སྦྱིན་དང་འབྲེལ་ཚད་དོན་
ལྡན་དུ་མཛད་པའི་སྐོར། །
བཞག་སྡོམ་ཡབ་གཞིས་བརྒྱུད་གཟའ་རུའི་འབྲོག་ཏུ་འགྲོ་དོན་འཕྲོ་བསྐྱངས་
པར་རྡོ་ཚད་སུམ་ཅུ་དང་། རྟ་ཟོག་བརྒྱ་དང་ལྔ་བཅུར་ཉེ་བའི་དད་རྫས་བྱུང་
བས་མཚོན་ལྔ་ཕྱིར་ཕྱག་འབྱོར་གང་བྱུང་འདུ་ཁང་གསར་བཞེངས་ཀྱི་ཆ་རྐྱེན་དུ་་་
སྦྱར་ཏེ་ཆུད་མ་ཟོས་པར་མཛད། གདན་སར་ཕེབས་ནས་ཐེ་བོའི་ཕྱོགས་ཀྱི་
མཛད་ཆེན་རྣམས་བཞེད་པ་བཞིན་འགྲུབ་པའི་ཆ་རྐྱེན་དུ་རྟེན་སོ་སོར་ཞིབ་་་་་་
མཇལ་གནང་བས་མཚོན་མཛད་ཆེན་སོ་སོར་མཆོད་མཇལ་སྔོན་དུ་གཏོང་བ་་་
འཆར་ཅན་ཡིན་པ་ནི། མདོ་ལས། བསོད་ནམས་ལྡན་པའི་མི་ཡི་བསམ་པ་རྣམས་
ཀྱང་འགྲུབ། །ཅེས་པའི་དོན་ལ་དགོངས་པར་ངེས། དགུ་བའི་གནམ་གང་ལ་ཐེ་
བོར་ཕྱག་བཏེག བཞག་སྡོམ། ཨ་ནུ་ཐང་བ། གཟའ་རུ་དགོན། ལོ་དགེ་དགོན།
གཟའ་རུ་སྟོད་སྨད་བར་གསུམ། ཆགས་རིམ་དགོན། བར་མའི་དགོན། མཛོད་
རུའི་དགོན། ཚོང་རུ་དང༌། མཛོད་རུའི་གཤོག རེབ་མདོ། སྦས་པ་ཁ་གསུམ།
544



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
དཔལ་ཤས་ནང་གོང་འགབ། འབྲོང་རྩ་ཉིན་སྲིབ། ཏིས་སྒང་དགོན། པགས་པའི་
གཤོག པོ་ཤོད་དགོན། སྒང་རྩ། སྔོ་ཆེ་དགོན་གྲོང་། ངེས་བཟང་། ནགས་རྒྱ།
མགར་སྒོང་། ལྷ་སོ་དགོན། བྲག་སྒམ། དབྱིས་སྟོད། དབྱིས་པའི་སྔགས་རམས་
པའི་རི་ཁྲོད། ལུང་བཟང་རི་ཁྲོད། སུམ་མདོའི་རི་ཁྲོད། འབྲིང་བ། རྐྱང་ཚའི་
སྒོས། ཆུ་རྒྱུད། མ་ངན་རུ་གསུམ། ར་རོང༌། རྐེད་རྒྱུད། དྲན་པའི་དགོན། རྒྱ་
དགེ་དགོན། ཁང་གསར་ཉིན་རྣམས་སུ་རིམ་བཞིན་ཞབས་གྱིས་བཅགས་ཏེ། ཚེ་
དབང་དང༌། ལུང་སྣ་ཚོགས། སྦྱང་ཆོག ཞི་རྒྱས་ཀྱི་སྦྱིན་སྲེག དྲུག་ཅུ་བ། ཆ་
གསུམ། བསང་། དཀར་གཏོར། དཔངས་བསྟོད་སོགས་གང་འདོད་ཀྱི་ཆོས་སྦྱིན་
དང་། ཆོས་སྡེ་སོ་སོར་མང་འགྱེད། རྟེན་རྣམས་ལ་མཆོད་བཀུར། གཟའ་ཚོང་
གཉིས་ཀྱི་གྱོད་དང་། མཛོད་རུའི་ནང་གྱོད། རེབ་མདོ་དང་བྲག་སྒམ་པ། སྤྱས་པ་
ཁ་གསུམ་དང་འབྲོང་རྩ་ཉིན་གྱི་གྱོད་རྣམས་བསྡུམ་སྟེ་སྦྱིན་པ་རྣམ་པ་བཞི་ལས་མི་
འཇིགས་པ་སྐྱབས་ཀྱི་སྦྱིན་པས་འགྲོ་བ་ཉམ་ཐག་པ་མང་བོ་དབུགས་ཕྱུང་ཞིང་།
ཁོང་པ་རྣམས་ནས་ཀྱང་རྟ་ཐབ་ཀྱི་བསུ་བ་རྒྱ་གང་ཆེ་དང༌། དགེ་འདུན་གྱི་སྡེ་སོ་
སོ་ནས་སེར་སྦྲེང་སོགས་བཀུར་སྟི་དང་། གཅེས་ནོར་ཡོད་འབུལ་ཞུས་པས།
དངུལ་རྡོ་ཚད་གྲུ་གསུམ་དང་སྲང་ཉེར་དགུ། རྟ་ཟོག་དྲུག་བརྒྱ་དང་གསུམ། ནས་
སྲན་ཀན་ཏོ་ཆིག་ཁྲི་སུམ་སྟོང་ཉིས་བརྒྱ་བྱུང་བ་ཡིག་ཚང་དུ་འཁོད་ལ། དེར་མ་
འཁོད་པ་ཡང་མང་བར་སྣང་། ཐེ་བོར་ཕེབས་པའི་མཛད་པའི་སྤྱི་སྲོལ་འདི་
ཕྱོགས་ཕེབས་ཐམས་ཅད་ལ་འདྲ་བས་སྐབས་སོ་སོར་ཟློས་འགོད་མི་བྱའོ། །རྒྱ་
ཟངས་ཐང་དུ་བཞུགས་སྒར་བཏབ་སྐབས་རྨེ་ཚང་གི་སྲས་མོ་ཆུང་ངུ་ཞིག་འདས་་་
པའི་ལྗགས་བསྔོ་ཞུ་རྟེན་འབུལ་བར་ནང་བློན་ཕུར་བ་ངོ་གཡོག་འབྱོར་བ་ལ་་་་་་
གཤིན་པོ་རྗེས་འཛིན་གྱི་ཐུགས་དམིགས་དང་། དགའ་ལྡན་ལྔ་མཆོད་ཆེན་མོའི་
མཆོད་འབུལ་དང་། མཛོད་དགེ་སྤྲུལ་པའི་སྐུ་བློ་བཟང་མཁས་གྲུབ་བརྒྱ་མཚོས་
545



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཁུར་བཞེས་ཀྱིས་སྒུར་གསུམ་ནས་ལྷ་འབངས་ནང་མའི་གྲས་སུ་རྗེས་འཛིན་གྱི་་་་་
གསོལ་བ་བཏབ་པར་ཞལ་བཞེས་དང༌། གཟའ་རུའི་འབྲོག་ཏུ་དབོན་ཚང་གཟའ་
བློ་ཚང་དུ་གཤིན་པོ་རྗེས་འཛིན་ཏུ་སྤྱན་དྲངས་པར་རིམ་ཕེབས་བཀའ་དྲིན་་་་་་་
བསྐྱངས། ཆིབས་བསུ་སེར་སྦྲེང་དང་བཅས་རྒྱལ་ཟླའི་དམར་ཕྱོགས་ཀྱི་བཟང་བོ་
གཉིས་པར་གདན་སར་འབྱོར་འཕྲལ་ཀུན་རིག་གི་ལྗགས་བསྙེན་ཚུགས་ཏེ་ལྷ་་་་
པའི་ལྷའི་བསྙེན་སྒྲུབ་ལ་གཞོལ། ཞབས་བརྟན་དུ་མཎྜལ་བཞི་བ་ཁྲི་གཅིག་དང་
སྟོང་ཁ་ཤས། གཙུག་ཏོར་འཁོར་སྒྱུར་གྱི་ཕྲེང་སྔགས་བྱེ་ཆུང་གཅིག་དང་འབུམ་
ཁ་ཤས། མདོ་གདུགས་སྒྲོལ་གསུམ་ཕོན་ཆེ། གུར་ཞལ་གྱི་བསྐང་བཤགས་ཁྲི་ཁ་
ཤས་བཅས་སྲུང་རིམ་མང་དུ་སྒྲུབ་པ་སོགས་རྡོ་ཚད་བཞི་བཅུ་རྩ་གྲངས་དང་། རྟ་
ཟོག་བཞི་བརྒྱ་དང་བརྒྱད། གོས་ཕྲུག་སྣམ་རས་སོགས་མང་ཞིག་རྣམ་དཀར་གྱི་
རྒྱུར་སོང་། དགུང་ལོ་བརྒྱད་དུ་ཕེབས་པ་ཡོངས་འཛིན་ཅེས་པ་ཆུ་བྱི( སྤྱི་
ལོ༡༩ ༡༢)ལོའི་ཚེས་གཏོར་དང་དགྱེས་སྟོན་མཚམས་ཁོང་ནས་མཛད། ཚེས་
བཅུ་གསུམ་ལ་ཁ་སྐོང་སྦྱིན་སྲེག་ཕུལ་ཏེ་བཅད་རྒྱ་ལས་བཞེངས་ནས་འཆམ་་་་་་
གཟིགས་དང་མཆོད་གཟིགས། བཅོ་ལྔར་སྨོན་ལམ་གྱི་མགོན་དུ་ཞབས་སྐྱོད་
གནང་། འཇམ་མགོན་བཤད་སྒྲུབ་ཀྱི་བསྟན་པ་ཡོངས་སུ་རྫོགས་པའི་བདག་པོ་
ཀུན་མཁྱེན་ཆོས་ཀྱི་རྒྱལ་པོ་དགེ་འདུན་བསྟན་འཛིན་རྒྱ་མཚོའི་ཞབས་པད་དུ་་་་་
ཟབ་རྒྱས་གསུང་གི་བདུད་རྩིའི་བགོ་སྐལ་བཞེས་པར་ཕེབས་རྒྱུའི་སྙན་ཞུ་འབུལ་་་་
བར་དྲུང་ཆེན་བློ་བཟང་སངས་རྒྱས་ཆོ་འཕྲུལ་ཉར་མངགས་ལམ་མཛད་སྐབས་་་་་
ཤར་ཕྱོགས་ནས་འཇའ་ཚོན་ཤར་བ་སོགས་རྟེན་འབྲེལ་གྱི་ན་ཚོད་ཉ་གང་བ་བྱུང་།
ཚེས་བཅུ་དྲུག་ནས་ཆོས་རྒྱལ་ཕྱི་ནང་གསང་གསུམ་གྱི་ལྗགས་བསྙེན་དང་། །
འཁྲུངས་གཞིས་སུ་ཞག་བཞུགས་ངོས་རྐྱེན་སེལ་འགའ་གནང་བར་དངུལ་བྲེ་ཆེན་་་
གཉིས་སོགས་ཕྱག་ཡོན་བཟབས། ཉིན་གཉིས་ཀྱི་རིང་འདུ་ཁང་རྙིང་བར་ཨ་ནའི་
546



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ཆོ་ག་སྐུ་ཉམས་སུ་བསྟར་ཏེ་རྟེན་རྙིང་བའི་ཡེ་ཤེས་པ་རྣམས་མེ་ལོང་ལ་སྤྱན་་་་་་
དྲངས། སྔར་རྡོ་རྗེ་འཆང་སཾགྷའི་ཞབས་ལ་ལུང་བསྟན་ཞུས་པ་ཕྱིར་ཕེབས་ཀྱི་
དགོངས་དོན་དང་བསྟུན། དབོ་ཟླའི་ཉ་ལ་ཧོར་ཚང་ཕྱོགས་སུ་འཕྲིན་ལས་སྐྱོང་
ཕྱིར་ཆིབས་རགས་རྒྱས་ཤོམ་གྱིས་བསྐྱོད་པའི་ལམ་བར་ནས་གཟའ་རུའི་རོང་་་་་་
བརྒྱུད་ལྷ་སོ་དགོན་དུ་བྲག་སྒམ་གདོང་བའི་རྒྱ་ནག་པ་དུས་ཆོས་སུ་གྱུར་པ་ལ་་་་་
ཀུན་རིག་སྦྱང་ཆོག་གིས་གཤིན་པོ་ལ་ཕན་བཏགས། ཆོས་པ་ཡར་འགག་གི་རྟ་
ཐབ་ཀྱི་བསུ་བ་དང་བཅས་རྨེ་རུ་ཉིན་སྲིབ། རྐེ་རགས། སྒང་རྩ་རྣམས་སུ་འདོད་
ཆོས་ཀྱིས་རེ་བ་བསྐངས་ཏེ། ཚ་གན་ཧུ་ཐོག་ཐུ་བྱམས་པ་བློ་གྲོས་རྒྱལ་མཚན་གྱི་
གདན་ས་དགོན་གསར་ཆོས་འཁོར་བདེ་ཆེན་གླིང་དུ་བབས། རྒྱ་ནག་བླ་མ་
བྱམས་པ་རྒྱ་མཚོས་ཞུས་ངོར་ཚོགས་ཆེན་འདུ་ཁང་དུ་གྲྭ་ཚང་བཞིའི་དགེ་འདུན་་་་
རྣམས་ཀྱིས་གཙོས་སྐྱ་སེར་གྱི་ཁྲོམ་ཆེན་པོ་ལ་གྲུབ་རྒྱལ་ཚེ་དབང་གནང་བར་རྒྱ་་་་
ནག་པ་ནས། མཎྜལ། སྐུ་གསུང་ཐུགས་རྟེན། མཆོད་རྫས་དང་ཉེར་སྤྱད་མང་པོ།
དངུལ་བྲེ་ཆེན་ལྔ་སོགས་སྲང་སྟོང་ཕྲག་བརྒལ་བའི་འབུལ་ནོད་དང་བཅས་ཉིན་་་་་
ཞིག་སྤྲུལ་པའི་སྐུས་སྐྱབས་འཇུག་གནད་འདྲིལ་ཞུས། ཉིན་ཤས་བཞུགས་རིང་
འདོད་ཆོས་སྣ་ཆོགས་སྩལ། མར་སྡོང་རི་ཁྲོད་དུ་རྗེ་གོང་མའི་ཐུགས་ཟིན་གྱི་བུ་
ཆེན་ཀོ་ཛོའི་བྱ་བཏང་འདུལ་བ་འཛིན་པ་འཇམ་དབྱངས་རྒྱ་མཚོ་དང་། རི་ཁྲོད་
པ་རྣམས་ལ་དགའ་ལྡན་ལྷ་བརྒྱ་མ་དང༌། ཡོན་ཏན་གཞིར་གྱུར་མའི་ལུང་ཕོག་
མར་འགག་ཏུ་ཤིང་སྐམ་རི་ཁྲོད་པ་ངག་དབང་ཀུན་བཟང་ནས་སྐུ་གསུང་ཐུགས་་་
རྟེན་དང་མཆོད་རྫས་སྣ་མང་བཅས་སྔར་ཞབས་བརྟན་དུ་འབུམ་ཁང་ལྔ་བཅུ་་་་་་
བཞེངས་པ་དང་། ད་དུང་དེ་མཐུན་བཞེངས་ངེས་པས་དེ་དག་གི་རྣམ་དཀར་
ཞབས་པད་བརྟན་ཅིང་མཛད་འཕྲིན་རྒྱས་པའི་ཆ་རྐྱེན་དུ་བདག་གིར་བཞེས་་་་་་་
དགོས་ཚུལ་ཞུས་པར་དགྱེས་ཉམས་ཆེ་བ་མཛད། བདེ་ཐང་བརྒྱུད། ཀླུ་ཆུང་སྒར་
547



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བར་ཕེབས། འཁོལ་ནགས་ཀྱི་མཚོ་ལ་གཏེར་ཕུལ་ཅིང་། ཆོས་པའི་རྨེ་རུ་དང་རྒྱ་
མཆེད་ཀྱི་གྱོད་བསྡུམ། མུ་རྡོའི་རྒྱ་ནག་བླ་མ་འདས་པར་སྤྱན་དྲངས་པ་ལྟར་
ཕེབས་ཏེ་ཞག་བཞུགས་ངོས་ཀུན་རིག་གི་སྒོ་ནས་ངན་སོང་འགུགས་དྲལ་སོགས་་་་
ཀྱི་བཀའ་དྲིན་བསྐྱངས་པར་རྒྱ་དངུལ་སྲང་ཆེན་སྟོང་རི་བའི་དངོས་འབྱོར་གྱི་་་༌་
མཆོད་སྤྲིན་སྤྲོས། དམར་རྡོའི་ཟི་བཀྭན་རི་ཁྲོད་དང་། ཆོས་པ་ཡར་ཐང་དགོན་
གྲོང་སོགས་སུ་གྲུབ་རྒྱལ་ཚེ་དབང་སོགས་འདོད་ཆོས་ཀྱི་རིམ་པ་མོས་བསྟུན་་་་་་་
མཛད་ཅིང་ཉིན་ཤས་སྐུ་ངལ་བསོས་ཏེ་རྒྱལ་པོ་གསར་རྙིང་གི་ལྷ་ཚེས་བཏང་།
མཁར་སྟེང་གི་རྒྱ་ཁྱིམ་ཁ་ཤས། མདའ་རྒྱང་། སེ་རུ། ལྕང་ལུང་། མཁར་མོ་ཆེ།
ཨ་འཁོར། ས་དམར་རྣམས་སུ་ཕེབས་བཞུད་དང་། རྒྱ་མཁར་དགོན་ལ་ཆོས་
འབྲེལ་སྩལ། སྲང་སུམ་བརྒྱ་ལྷག་གིས་ཚོགས་ཟངས་སྤུས་ལེགས་གསར་བསྒྲུབས་
ཀྱིས་གདན་སར་སྦྱོར་འཇགས་མཛད། གཙོས་དགའ་ལྡན་ཆོས་གླིང་དུ་བླ་བྲང་
དབང་ལྡན་ལྷུན་པོའི་གཟིམ་ཆུང་ར་བར་ཁྲི་ཆེན་མཆོག་སྤྲུལ་རིན་པོ་ཆེ་དང་རྣམ་
གཉིས་ནས་མཇལ་དར་རྩེ་སྤྲོད་ཀྱིས་མཇལ་ཕྲད་དང་ཕན་ཚུན་ལེགས་སྐྱེས་འབུལ་
རེས་གནང་། འདི་ཉིན་སྒར་ཁ་འབྱོར་ཉེར་རྟ་ནག་ཆེ་བ་ཐོང་སྡོམ་ཅན་གྱི་གྲྭ་པ་
འཕྱོར་ཆས་སྤྲད་པ་གསེར་ཞུ་གྱོན་པ་ཞིག་འགྲོ་བ་ལམ་སྐབས་ཀྱི་སྐྱེ་བོ་ཀུན་གྱིས་་་་
མཐུན་སྣང་དུ་མཐོང་བ་སྲུང་མའི་མིག་འཕྲུལ་དུ་ངེས། གྲྭ་ཚང་ནས་སྟོན་གྲལ་དུ།
ཆོས་འཁོར་གྱི་ཚོགས་ལངས་དང་། སྒར་ལུང་ཀུན་གྱིས་སྤྲོ་སྟོན་དང་དངོས་
འབུལ་རྒྱ་ཆེར་བཏེག་པར་ཆོས་སྦྱིན་དང་སྲུང་རིམ་འགའ་ཞིག་གསུངས། ཐན་པ་
ཆེ་སྒང་དུ་སོང་བས་ཆར་འབེབས་ཞུས་པར་གསེར་ཁྲིའི་སྐུ་གདུང་མདུན་ནས་་་་་་
ཁྲུས་གསོལ་མཛད་པ་ཙམ་གྱིས་ཆར་རྒྱུན་ཡུན་རིང་འཇོ་བ་བྱུང་བས་ཞིང་བ་་་་་་་
རྣམས་དབུགས་ཕྱིན་པར་གྱུར། ཁ་གྱ་དང་། རོང་བར་བརྒྱུད་སྟག་མགོའི་ཐང་
ནས་གཉན་ཆེན་ལ་རྒྱག་བརྔན་གྱི་གསོལ་རས་སྩལ་པར་ཞག་གང་བོར་དྲག་ཆར་་་
548



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
རྒྱུན་མ་ཆད་པར་བབས་པ་དྲག་པོའི་ཕྱག་བརྙན་གཡེལ་མེད་བགྱིད་པའི་མཚན་་་་་
མར་འཁུམས། གཏེར་ལུང་སྒར་ལུང་དང་། ཧོར་ཚང་གཤོག་པ་བཞིའི་སྐྱ་སེར་གྱི་
རྟ་ཐབ་ཀྱི་བསུ་བ་དང་། དགོན་གཤམ་ནས་མཆོད་རྫས་སྣ་ཚོགས་འཆང་བའི་
དུར་སྨྲིག་གི་རྒྱལ་མཚན་གཟབ་འཕྱོར་ཅན་གྱི་སེར་སྦྲེང་དང་བཅས། ས་ག་ཟླ་
བའི་ཚེས་གཅིག་ལ་སྨད་ཀྱི་གདན་ས་ཆེན་པོ་དགེ་ལྡན་བསྟན་པ་འཕེལ་རྒྱས་གླིང་་
དུ་ཆོས་ཀྱི་ཕོ་བྲང་ཆེན་པོར་བཞུགས་གདན་འཇགས། ཚེས་གསུམ་ལ་འདུ་ཁང་
དུ་སྤྱན་དྲངས་ཏེ་དཀར་དམར་གྱི་ཁྲི་སྟོན་དང༌། ཆོས་འཁོར་གྱི་བགྲོ་གླེང་། །
དངོས་འབུལ་མཎ་བཤད་དང་བཅས་པ། ནང་བ་རང་ནས་ཀྱང་མང་ཇ་ཕྱག་
འགྱེད་བཅས་ཞུས་ཤིང་། རྩོད་རྒྱུགས་དང་འདོན་རྒྱུགས་རྣམས་བཞེས་ཏེ་ཚར་
གཅོད་རྗེས་འཛིན་གྱི་ཞལ་གདམས་མཐིལ་ཕྱིན་ཕོག ལེགས་མཛད་པདྨའི་འདབ་
མ་རྒྱ་མཚོའི་གྲངས། །བརྩེགས་པས་སྐལ་བཟང་བུང་བའི་འཕྲོ་འདུ་ལ། །གང་
ཕན་སྦྲང་རྩིའི་བཅུད་བཟང་རྫོགས་ལྡན་བཞིན། །སྟོན་པའི་ཆོས་ཀྱི་སྐྱེད་ཚལ་
འདི་ཀོ་དགེ །དཀོན་པའི་མཆོག་ཏུ་སྨིན་པ་ལུང་རྟོགས་ཀྱི། །གན་མཛོད་བདག་
གིར་བགྱིད་ལ་ཐུབ་བསྟན་མཆོག །འཛིན་པའི་ཐུགས་བསྐྱེད་རྒྱ་མཚོར་འཁྱིལ་
བའི་མགོན། །བསྟེན་ནས་ཟབ་རྒྱས་གདམས་པའི་ཀློང་དུ་རོལ། །རེ་བའི་སེན་མོ་
གང་གི་ཞབས་པད་ལ། །དམ་དུ་འདེབས་པའི་རྩེ་དགའ་མི་གཏོང་བ། །དེ་དག་
བསྟན་དང་སྐྱེ་རྒུ་མགོན་བཅས་ཞེས། །སྨྲ་བ་གཉིད་དང་ཟས་ཀྱིས་སྐབས་མི་
འཕྲོག །ཅེས་པ་ནི་གསན་སྦྱོང་གི་གཞི་བཏིངས་ཤིང་འབྲེལ་ཚད་དོན་ལྡན་དུ་
མཛད་པའི་ཚུལ་ལ་བསྔགས་པའི་བར་སྐབས་ཚིགས་བཅད་དོ། །
549



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
༦. ཞྭ་དམར་པཎྜིཏ་ལས་དགེ་ཚུལ་གྱི་བསླབ་སྡོམ་
བཞེས་པ་དང་། དབང་བཀའ་གསན་བཞེས་
གནང་བ་སོགས་ཀྱི་སྐོར།
རྒྱལ་བའི་བསྟན་པ་ལ་ཡང་དག་པར་སློབ་པ་རྣམས་ལ་དེ་དང་རྗེས་སུ་་་་་་
མཐུན་པར་འཁྲིད་པའི་མགོན་དང་བཅས་པ་ནི་གལ་ཆེ་བའི་གནས་མཆོག་ཏུ་་་་
གྱུར་པ་ཞིག་སྟེ། དེ་ཡང་སྔོན་འཕགས་བོད་ཀྱི་ཡུལ་དང་། བྱེ་བྲག་མདོ་ཁམས་
སྨད་ཀྱི་འཇིག་རྟེན་དུ་བཤད་སྒྲུབ་ཀྱི་རྩལ་དང་ལྡན་པའི་བསྟན་པ་ཡོངས་སུ་་་་་
རྫོགས་པའི་བདག་པོ་ཟམ་མ་ཆད་པར་བྱོན་པ་ཡིན་ནོ། །ད་ལྟའི་དུས་ན་ཡང་
བསྟན་འཛིན་གྱི་ཁྲི་ལ་འགྱིང་བག་གིས་འཁོད་པ་སའི་རྡུལ་ལ་ཅོ་འདྲི་བ་ཞིག་་་་་་
བཞུགས་ཀྱང་། བྱང་ས་ལས། དེ་ལ་རྣམ་པ་བརྒྱད་དང་ལྡན་ན་བྱང་ཆུབ་སེམས་
དཔའི་དགེ་བའི་བཤེས་གཉེན་རྣམ་པ་ཐམས་ཅད་རྫོགས་པ་ཡིན་པར་རིག་པར་་་་
བྱ་སྟེ། ཞེས་གསུངས་པ་ལྟར་བྱང་ཆུབ་སེམས་དཔའི་དགེ་བའི་བཤེས་གཉེན་གྱི་
མཚན་ཉིད་ཐམས་ཅད་ཡོངས་སུ་རྫོགས་པར་མཐུན་སྣང་དུ་སྟོན་པ་ནི་བྱང་རྒྱུད་
དཔལ་བཀྲ་ཤིས་ཆོས་སྡིངས་ན་སེང་གེས་བཏེགས་པའི་ཆོས་ཀྱི་ཁྲི་ལ་བཞུགས་་་་་
ནས་ཐེག་པ་ཆེན་པོའི་ཆོས་ཚུལ་མཐའ་དག་བདེན་པར་སྨྲ་བའི་གསུང་རྣམ་པ་་་་་
ཐམས་ཅད་ལ་དབང་འབྱོར་བས་དུས་སུ་འདོམས་པ་གཅིག་ཉིད་དུ་དགོངས་པར་
ཆུབ་ནས་ཞབས་པད་བསྟེན་ཏེ་ལེགས་བཤད་ཀྱི་བགོ་བཤའ་བགྱིད་པར་གསོལ་བ་
འདེབས་པའི་ཕོ་ཉ་བདག་གིས་དོན་དང་འབྲེལ་བའི་ཞུ་མཆིད་དག་སྙན་དུ་་་་་་
གསོལ་བས་སྐབས་ཕྱེ་སྟེ། སྒར་ཆུང་ཟུར་དུ་བཀོལ་ནས་ཐེག་པ་མཆོག་གི་ཆོས་ཀྱི་
འཁོར་ལོས་སྒྱུར་བ་ཆེན་པོ་དེ་ཉིད་གང་དུ་བཞུགས་པའི་ཕྱོགས་ལ་བལྟས་ཏེ་སྐུའི་་
550



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ལྡང་བ་ཡང་བར་བྱས་པ་ན། ཕྱིས་མཚོ་སྔོན་ཞིང་ཆེན་གྱི་ཀྲུའུ་ཞིར་བསྡད་པ་མཱ་
ཆི་ཏཱ་རིན་ནས་གཅུང་ཀ་ལོ་ངོ་གཡོག་སྲི་ཞུ་སྒྲུབ་པར་པཱ་ལིས་ཟིར་མངགས་པས་་་་
རྟ་ཐབ་ཀྱི་བསུ་བ་དང་འབུལ་ནོད་བཏེག་ཅིང་། ཕར་ལམ་ཚུར་ལམ་གྱི་རྟ་ཁལ་
གྱི་ཨུ་ལག་བསུ་སྐྱེལ་གྱི་མི་རྫོངས་བརྡ་བགྱིས་པར་ཞབས་འདེགས་སུ་འགྱུར་གང་་་་
ཆེ་ཞུས། དར་རྒྱལ་གྱི་ལ་བགྲོད་སྐབས་མེ་ཏོག་གི་ཆར་འདབ་བཞི། འདབ་ལྔ།
འདབ་དྲུག་སྣ་ཚོགས་པ་བབས་པ་ཐམས་ཅད་ཀྱི་མཐུན་སྣང་དུ་གྲུབ་ཅིང་།
གདོང་སྣར་ཞག་བཞུགས་དང་ཆོས་སྦྱིན་གནང་ནས། ཕྱི་ཉིན་བླ་མ་བུ་བརྒྱུད་
ལས་རྨ་ཀླུང་བདེ་བར་བགྲོད་དེ་ཀ་མདོའི་དགོན་དུ་བཅགས་མལ་མཛད། དེ་
ནས་ཕེབས་བྱམས་པ་བཞུགས་རྒྱུ་མིན་ཚུལ་གསུངས་ཀྱང་སྐུ་དབོན་ནས་ཚ་བའི་་་་
སྒང་། ལ་ཆེན་བགྲོད་སྐབས་ཕེབས་བྱམས་གལ་ཆེ་ལུགས་ཞུས་ཏེ་ནན་གྱིས་
བཞུགས་སུ་བཅུག་པ་ལ་ཅུང་ཟད་མི་མཉེས་པའི་རྣམ་པ་མཛད་པ་ནི་རྟག་ངུ་ཆོས་
འཕགས་སྟེན་དུ་ཕེབས་པ་ན་གྲོང་ཁྱེར་སྤོས་ངད་ལྡན་མཐོང་ཚེ་ཚོང་དཔོན་གྱི་བུ་་
མོ་སོགས་བུ་མོ་ལྔ་བརྒྱ་དང་ལྷན་ཅིག་ཤིང་རྟ་ལས་བབས་པ་ལྟར་ཐེག་པ་མཆོག་་་་
གི་དགེ་བའི་བཤེས་གཉེན་གང་དུ་བཞུགས་པའི་གནས་དང་ཁད་ཉེ་བར་ཕེབས་་་་
པ་ལ་བཀུར་སྟི་མཛད་པའི་དགོངས་པ་མངོན་དུ་བྱས་པར་སྣང་། རྩ་བར་ཕེབས་
པ་ནས་བཟུང་ཁེངས་པར་མངོན་པའི་བརྟུལ་ཞུགས་དོར་ནས་ཕེབས་བྱམས་་་་་་་
བཞག་སྟེ་ཆིབས་རྟར་བཞེངས། ཨར་སྡེ་སྡེ་བས་ཆིབས་བསུ་དང་སྦྲགས་ཆར་རྒྱུན་
ས་བྱིར་བརྒྱུད་མར་འཇོ་བ་བྱུང་བ་ནི་ཡུལ་སྐྱོང་རྣམས་ཀྱིས་བསུས་པའི་བརྡར་་་་
གླེང་། གཤོང་ཞན་དུ་འབྱོར་འཕྲལ་རྡོ་རྗེ་འཆང་ཆེན་པོའི་ཞབས་པད་དུ་གནས་
ཚུལ་སྙན་སྒྲོན་འབུལ་མི་མངགས་པར་དགྱེས་ཉམས་ཀྱིས་གང་ཅིའི་གསུང་བཀོད་
དང༌། བཞི་བརྒྱ་བ་ལས། དེ་ལ་ཕན་འདོད་བླ་མ་ཡིས། །སློབ་མ་ལ་ནི་སྲི་ཞུ་བྱ། །
ཞེས་པའི་དོན་ལ་དགོངས་ནས་མཁན་ཆེན་ཡོངས་འཛིན་བྱ་བཏང་བསྟན་འཛིན་་
551



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པ་འཚམས་ཞུས་སུ་མངགས་ཤིང་། ཕེབས་སྐབས་སྤོང་བ་པ་རྣམས་ནས་སེར་
སྦྲེང་བྱེད་པ་སོགས་བཀུར་སྟི་རྒྱ་ཆེར་བགྱིད་པའི་ལྗགས་བཀོད་སྩལ། དེ་ནས་
ཚེས་བཅུ་གསུམ་གྱི་ཉི་དྲོས་སྐབས་དཔལ་བཀྲ་ཤིས་ཆོས་སྡིངས་ཞེས་རྒྱལ་བའི་་་་་
དགོངས་པ་དང་མཐུན་པའི་ཀློག་སྤོང་མནོག་ཆེ་བའི་རིན་པོ་ཆེ་བྱུར་བུར་སྤུངས་་་
པ་ལ་དུས་འདིར་ནོར་བུའི་གླིང་འགྲན་ཟླ་དང་བྲལ་བའི་བླ་མའི་གདན་ས་ཆེན་་་་་
པོར་བྱོན་སྐབས་བླ་གྲྭ་བསམ་གཏན་པ་གཞིར་བཞུགས་བརྒྱ་ཕྲག་མང་བོས་སྒྲུབ་་་
བརྒྱུད་ཀྱི་བརྟུལ་ཞུགས་མ་འཁྲུགས་པའི་སེར་སྦྲེང་དད་པའི་རྐྱེན་དུ་འབབ་པས་་་་
བསུས་ཏེ་བླ་མའི་ཆོས་སྟོན་པའི་ཀུན་དགའ་ར་བར་ཕྱག་ཕེབས། ཉེ་འཁོར་ནས་
དབུ་གདུགས་ཕབ་པ་དང་། སེར་སྦྲེང་གི་གདོང་ནས་ཞབས་ཕྱི་དམངས་རྟ་ལས་
བབས་ཏེ་གུས་འདུད་ཀྱིས་ཕེབས་ཤིང་སྤྲོ་སྟོན་དང་ཕྱག་དབང་གིས་བྱིན་རླབས་་་་
སྩོལ་བ་སོགས་ཀྱི་བྲེལ་གཡེང་སངས་པ་ན་ཡབ་རྗེ་བླ་མ་མཆོག་གི་དགྱེས་ཞལ་་་་
མཇལ་ཏོ། །དེ་ཡང་རྡོ་རྗེ་འཆང་འདི་རྒྱུན་དུ་དུས་བཞི་ཕལ་ཆེར་ལ་ཐུན་མོང་
དང་ཐུན་མོང་མིན་པའི་ལམ་རྣམས་སྐུ་ཉམས་སུ་བསྟར་བའི་ཆ་རྐྱེན་དུ་བཅད་རྒྱ་་
ལས་མི་འགོངས་པ་ཞིག་ཡིན་པར་མ་ཟད། ལོ་འདིར་དྲུག་ཅུའི་དགུང་གེགས་
དང་འཛོམས་པས་སྐུ་མཚམས་ཧ་ཅང་དམ་པའི་སྐབས་ཡིན་ཡང་གློ་བུར་བཅད་་་་
རྒྱ་ལས་བཞེངས་ཏེ་དྲི་མས་མ་གོས་པའི་ན་བཟའ་གསར་བ་སྐུ་ལ་གསོལ། བཟང་
སྤོས་ཀྱི་ཆུན་པོ་ཕྱག་ཏུ་བཞེས། འཁོར་ཞི་བ་དང་དུལ་བའི་སྤྱན་སྔ་བ་རྣམས་ཀྱིས་
བསྐོར་ཏེ་གཟིམ་ཆུང་ར་བར་ཕེབས་བསུ་ལ་བྱོན་པས་བསུས་ཏེ་བཞུགས་གནས་་་་
སུ་ཡབ་སྲས་ཞབས་ཟུང་བཀོད་པ་ན་ཚེ་དཔག་མེད་ཀྱི་སྣང་བརྙན། བཞེས་སྤྲོ་སྣ་
བདུན། ལྷ་རྫས་དང་བཅས་ཕུལ་ནས་མཇལ་ཕྱག་ཞུས་པར་བླ་མ་མཆོག་ནས་
མཇལ་དར་རྩེ་སྤྲོད་ཀྱི་བཀུར་སྟི་གནང་། ཡོངས་འཛིན་གཙང་བླ་རིན་པོ་ཆེས་
གུས་པ་དང་ཞེ་ས་སྔོན་དུ་བཏང་སྟེ། རྒྱུ་མཚན་ཁུ་བསྡུས་དང་བཅས། མཆོག་
552



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
སྤྲུལ་རིན་པོ་ཆེ་ཐུགས་སྲས་འགྲན་ཟླ་དང་བྲལ་བར་རྗེས་སུ་བཟུང་སྟེ་ཟབ་རྒྱས་ཀྱི་
གདམས་པ་རྣམས་ལྷུག་པར་སྩལ་པའི་གསོལ་བ་ཕུར་ཚུགས་སུ་བཏབ་པ་ན། །
བྱང་ས་ལས། དེ་ལ་བྱང་ཆུབ་སེམས་དཔའ་དགེ་བའི་བཤེས་གཉེན་དུ་གྱུར་པ་དེ་
ནི་རྣམ་པ་ལྔས་གདུལ་བྱ་གཞན་དག་ལ་དགེ་བའི་ཆོས་ཀྱི་བྱ་བ་བྱེད་དེ། གླེང་
བར་བྱེད་པ་ཡིན། དྲན་པར་བྱེད་པ་ཡིན། འདོམས་པར་བྱེད་པ་ཡིན། རྗེས་སུ་
སྟོན་པར་བྱེད་པ་ཡིན། ཆོས་སྟོན་པར་བྱེད་པ་ཡིན། ཞེས་གསུངས་པ་ལྟར་དགྱེས་
པ་ཆེན་པོས་སྐབས་དོན་ལས་བརྩམས་པའི་གསུང་གླེང་མཛད་པ་ནི། འོ་ལགས།
ད་སྐབས་མཆོག་སྤྲུལ་རིན་པོ་ཆེ་གྲྭ་དཔོན་སློབ་རྣམས་ལམ་སྐབས་ནས་ཉེ་ཞོ་མེད་་
པར་བདེ་བར་ཕེབས་པའི་སྐལ་བཟང་མངོན་དུ་གྱུར་པ་ཤིན་ཏུ་བཀའ་དྲིན་ཆེ།
སྐུ་གོང་མ་ཐུགས་རྗེ་ཅན་དེ་ཉིད་མདོ་སྨད་ཀྱི་བླ་ཆེན་རྣམས་ལས་བཤད་སྒྲུབ་་་་་་
གཉིས་ཆར་གྱིས་བསྟན་པ་རིན་པོ་ཆེ་འཛིན་སྐྱོང་སྤེལ་བ་ལ་འགྲན་པའི་ཟླ་དང་་་་
བྲལ་ཞིང་བསྟན་པའི་བདག་པོ་ཉག་གཅིག་ཏུ་གྱུར་པ་ལ་མཇལ་རྒྱུ་ཞིག་བྱུང་ན་་་་་
སྙམ་པ་རྒྱུན་དུ་སེམས་ལ་བཅགས་ཀྱང་དངོས་སུ་མཇལ་རྒྱུའི་སྐལ་བ་མ་བྱུང་། ད་
ལམ་སྤྲུལ་སྐུ་རིན་པོ་ཆེ་དང་མཇལ་བ་ཕྲན་གཅིག་པུར་མ་ཟད་ས་ཆ་འདི་ཚོ་ཡང་་་
སྐལ་བ་བཟང་བོ་རེད། ཁྱེད་རྣམ་པའི་ཐུགས་བཞེད་ལྟར་བཀའ་ཆོས་གང་ལྕོགས་
འབུལ་ངེས་ཡིན། ཞེས་བག་ཕེབས་པའི་གསུང་གིས་ཞལ་བཞེས་ཡང་དག་པར་
གནང་། ཚེས་བཅུ་བཞི་ལ། སྐུ་ཉན་ཐོས་ཆེན་པོའི་བརྟུལ་ཞུགས་ཀྱིས་ཡང་དག་
པར་མཛེས་ཤིང་གསུང་ཐེག་པ་ཆེན་པོའི་ཆོས་ཀྱི་བང་མཛོད་དུ་གྱུར་པ། ཐུགས་
ཤེས་བྱའི་དཀྱིལ་འཁོར་མ་ལུས་པ་གཟིགས་པའི་མཁྱེན་པ་དང་ལྡན་ཞིང་འཕྲིན་་་་
ལས་རྒྱལ་བ་རྣམས་དང་མཉམ་དུ་འཇུག་པ། གྲགས་པའི་ཟླ་འོད་ཕྱོགས་སུ་འཕྲོ་
ཞིང་འཕགས་པ་སྤྱན་རས་གཟིགས་དབང་ཕྱུག་གིས་ཀྱང་ཞབས་རྟེན་གྱི་པདྨ་ལ་་་
ཕྱག་བྱས་པ། རྡོ་རྗེ་འཆང་དགེ་འདུན་བསྟན་འཛིན་རྒྱ་མཚོ་དཔལ་བཟང་བོ་
553



IL
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཆོས་སྟོན་པའི་སེངྒེའི་ཁྲིར་བཞུགས་པས་བསྟན་པའི་དར་ཆེན་ཕྱོགས་མཐར་སྐྱོད་་
པ་ལ་ཐུགས་བསྐྱེད་གཞན་ལས་ཁྱད་པར་དུ་འཕགས་པ་རོང་ཆེན་སྐུ་འཕྲེང་དགུ་
བ་སྐལ་བཟང་བློ་གྲོས་ཀུན་དགའ་རྒྱ་མཚོ་དཔལ་བཟང་བོ་འདི་ཉིད་ནས་ཕྱག་་་་་་
དང་མཎྜལ་སྔོན་དུ་འགྲོ་བས་འཁོར་སྒྱུར་གྱི་དྲུང་ན་བུ་ཐུ་བོ་བཞིན་བཞུགས་པས་་
ཐོག་མ་མཛད་པའི་བླ་སྤྲུལ་བྱ་བཏང་མཁས་བསྡུས་ལྔ་བརྒྱ་ལྷག་ལ་བླ་མའི་རྣལ་་་་་
འབྱོར་དགའ་ལྡན་ལྷ་བརྒྱ་མ་དང་། ཡོན་ཏན་གཞིར་གྱུར་མའི་ལུང་ལྗགས་
བཤད་དང་ལྔགས་པ་སྔོན་དུ་བཏང་ནས་གྲུབ་རྒྱལ་ལུགས་ཀྱི་ཚེ་དབང་སྨིན་རྒྱས་་་
སུ་སྩལ། ས་གའི་ཉ་དུས་ཆེན་སུམ་འཛོམས་དང་བསྟུན་སྔ་དྲོའི་སྐྱེས་བུ་གཅིག་གི་
སྐབས་སུ་རྗེ་དེ་ཉིད་ལས་དགེ་ཚུལ་གྱི་སྡོམ་པ་ཡང་དག་པར་བཞེས་ཏེ་མཚན་སྔ་་་
མའི་སྟེང་དུ་ལུང་རྟོགས་ཞེས་པ་བསྣན་ནས་སྐལ་བཟང་བློ་གྲོས་ཀུན་དགའ་ལུང་་་་
རྟོགས་རྒྱ་མཚོ་ཞེས་མཚན་གསོལ་བས་ལྷ་དང་བཅས་པའི་འགྲོ་བ་མཐའ་དག་་་་་
མགོ་རྡུམ་བརྟུལ་ཞུགས་འཛིན་པ་ལས་གློ་བུར་ཉིད་དུ་ནོར་བུའི་གཟི་འོད་བརྒྱ་་་་
ཕྲག་མངོན་པར་འཕྲོ་བའི་གསེར་གྱི་སྲོག་ཞུ་རྒྱན་དུ་འཛིན་པར་གྱུར་ཏོ། ། རྗེ་
བཙུན་བླ་མ་མཆོག་ནས་གསེར་ཞལ་ལྷན་འཛོམས་ངོས་གསོལ་སྟོན་དྲངས་ཐོག
རྒྱལ་བ་ཚེ་མཐའ་ཡས་པའི་བྲིས་ཐང་ཁྱད་མཚར། ཤེལ་གྱི་ཉེར་སྤྱད་མང་པོ།
དངུལ་བྲེ་ཆེན་གཉིས། གོས་ཕྲུག རྟ་ཕོ་རྩེར་སོན། མཛོད་དར་ཆེ་ལེགས་བཅས་
དང་། ཡོངས་འཛིན་དང་། སྐུ་དབོན་ཆེ་ཆུང་སོགས་ལ་གོ་བབ་དང་བསྟུན་པའི་
གནང་ཆ་དང་བཅས། འོ། ད་ལམ་སྐལ་བ་ཤིན་ཏུ་བཟང་། སྐུ་གོང་མ་དང་
མཇལ་མ་ཐུབ་ཀྱང་སྤྲུལ་སྐུ་རིན་པོ་ཆེར་མཇལ་རྒྱུ་བྱུང་བ་སྐུ་གོང་མ་དང་མཇལ་་་
བ་ལ་ཁྱད་མེད། ངའི་སྒོ་གསུམ་གྱི་བྱ་བ་རྣམས་དོན་ལྡན་དུ་འགྱུར་བ་དང་། །
འབྲེལ་ཐོགས་རྣམས་ལ་འཕྲལ་ཡུན་དགེ་བའི་སྐྱབས་འཇུག་གནང་དགོས། ཁོང་
ཉིད་ཞབས་པད་བསྐལ་པ་རྒྱ་མཚོའི་བར་དུ་བརྟན་པ་དང༌། སྐུ་ན་ཕྲ་དུས་ནས་
554



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
བཟུང་སྐུ་ཡོན་རྒྱ་ཆེན་པོ་ཆོག་མི་ཤེས་པ་བཞེས་དགོས། སྐུ་ཡོན་ལ་ཚོད་བཟུང་
ནས་དེས་ཆོག་ཅེས་ཆོག་ཤེས་བྱེད་མི་རུང་བས། ཁོང་རིན་པོ་ཆེ་དང་། ཡོངས་
འཛིན་ཚང་། ཨ་ཁུ་དབོན་པོ་བཅས་ཀྱིས་ཐུགས་ལ་ནན་ཏན་བསྣམ་དགོས། སྐུ་
གོང་མ་སྐུ་ན་ཕྲ་དུས་ནས་ཡོངས་འཛིན་པཎྜི་ཏ་ཞིག་དང་མཇལ་བས་སྐུ་ཡོན་ཆོག་
ཤེས་མེད་པ་ཞིག་བཞེས་པར་མཛད་པ་ལ་བརྟེན་ནས་འཕྲིན་ལས་རླབས་ཆེན་་་་་་
རྩོལ་མེད་དུ་རྒྱས་པའི་སྒོ་ནས་བསྟན་འགྲོའི་ཕན་བདེ་རྒྱ་ཆེར་སྤེལ་བ་ལ་མདོ་སྨད་
ཀྱི་ཆེ་རྒུ་ཀུན་གྱིས་འགྲན་ཟླ་མེད་པ་བྱུང་བ་རེད། སྐུ་ཡོན་ཡང་ཐ་སྙད་རིག་
གནས་ནས་བཟུང་མདོ་རྒྱུད་ཀྱི་གཞུང་ལུགས་རབ་འབྱམས་ལ་སྤྱོད་པ་དང་།
དབང་རྗེས་གནང་ཁྲིད་ལུང་རྣམས་ཀྱང་གོ་རིམ་བཞིན་ངོམ་པ་མེད་པར་གསན་་་་་
པའི་སྒོ་ནས་སྐུ་གོང་མ་ལྟ་བུ་ཞིག་མཛད་དགོས། དེ་ལྟར་གནང་བཞིན་ཡོད་མེད་
ངས་ཀྱང་འདི་ནས་འདྲི་རྟོག་བྱེད་ཀིན་འདུག་རྒྱུ་ཡིན། ཞེས་སྙན་སྒྲོན་རུས་པ་
ཅན་གནང་བར། སྐུ་དབོན་བགྲེས་པ་དཀོན་མཆོག་ཆོས་འཕེལ་རྒྱ་མཚོ་ནས་གུས་
ཉམས་དང་བཅས། རྡོ་རྗེ་འཆང་གོང་མ་དེ་ཉིད་ནས་རྗེ་ཉིད་ལས་ཆོས་བཀའ་
མང་དུ་གསན་བཞེད་ཡང་ཡང་མཛད་པ་ལུང་བསྟན་དུ་འཕྲིགས་ཚུད་ནས་ད་་་་་་
ལམ་ཞབས་པད་སྟེན་དུ་བྱུང་བ་ལ་ཆོས་སྲིད་གཉིས་ཆར་ནས་བཀའ་དྲིན་བསམ་་་
གྱིས་མི་ཁྱབ་པས་བསྐྱངས་པ་འདི་ལྟར་ད་ནས་བཟུང་མཆོག་སྤྲུལ་རིན་པོ་ཆེས་་་་་
གཙོས་བདག་ཅག་གིས་བློ་སྣ་བྲང་གསུམ་གཏད་ས་རྗེ་ཉིད་གཅིག་པུ་ལགས་པས་་་
ཐུགས་བརྩེ་བས་རྗེས་སུ་བཟུང་སྟེ་ཟབ་རྒྱས་ཀྱི་གདམས་པ་མ་ལུས་པ་སྩོལ་བར་མ་
ཟད། ལུགས་གཉིས་ཀྱི་བྱ་བ་ཆེ་ཕྲ་ཐམས་ཅད་ལ་བཀའ་ཁྱབ་ཞིབ་མོར་སྩོལ་བ་
དང༌། བདག་ཅག་གིས་ཀྱང་བཀའ་གང་གནང་སྙིང་ཁོང་རུས་པའི་གཏིང་ནས་
སྒྲུབ་ངེས་ལགས་ན། རྗེ་ཉིད་ཞབས་པད་ཡུན་རིང་དུ་བརྟན་པོས་བསྟན་པ་རིན་
པོ་ཆེའི་གསོས་སྨན་དུ་འགྱུར་བའི་མཛད་འཕྲིན་རླབས་གང་ཆེ་གནང་དགོས་ཚུལ་
555



}
liu་
ས་་་7
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གྱི་ཞུ་བ་དོན་ཚང་ཞིང་ཚིག་ཚོགས་གཙང་བ་ཞིག་སྙན་དུ་གསོལ། སྐུ་དབོན་ཉིད་
ཀྱང་རྡོ་རྗེ་འཆང་འདི་ལས་བསྙེན་པར་རྫོགས་ཏེ་དངུལ་རྟ་རྨིག་མ་གཅིག་སོགས་་་
བཀའ་དྲིན་གསོབ་ཆེད་དུ་ཕུལ་ཅིང་། མཆོག་སྤྲུལ་རིན་པོ་ཆེའི་ཞབས་བརྟན་
གསོལ་འདེབས་ཤིག་གི་རྩོམ་སྐུལ་ཡང་ཞུས། དེ་ནས་འཇིགས་བྱེད་བཅུ་གསུམ་
མའི་དབང་བཞི་སྟ་གོན་དང་བཅས་པ། ཐུན་དྲུག་རྣལ་འབྱོར་དང་། དཔའ་བོ་
གཡུལ་དུ་འཇུག་པའི་གོ་ཁྲབ་ཀྱི་ཁྲིད། འཇམ་དབྱངས་དཀར་དམར། གུར་ལྕམ་
དྲལ་རྣམས་ཀྱི་རྗེས་གནང་། ལུང་འགའ་བཅས་གནང་བ་རྗེ་འདིའི་ཞབས་བརྟན་
གསོལ་འདེབས་བསྐལ་བཟང་རྣམ་འདྲེན་མས་མཇུག་བསྡུ་བ་མཛད་པའི་བཀའ་་་
དྲིན་ཆེ་གསོལ་གྱི་རྟེན་དུ། མཛོད་བཏགས་ཆེ་ལེགས་དངུལ་གྱི་མཎྜལ་འཕྲ་རྒྱན་
སྤུས་ལེགས་ཀྱིས་སྤྲས་པ། སྐུའི་རྟེན་འཇམ་དབྱངས་ཨ་ར་པ་ཙ་ན་དམར་སེར་གྱི་
སྐུ་རྒྱ་ནག་མ་གཅིག གསུང་གི་རྟེན་མདོ་སྔགས་ཀྱི་ལམ་རིམ། ཐུགས་ཀྱི་རྟེན་རྣམ་
རྒྱལ་མཆོད་རྟེན། རོལ་མོ་གཅིག འཁར་རྔ་གཅིག ཕྲུག་ཡུག གོས་ཡུག རྒྱ་
དངུལ་རྟ་རྨིག་མ་བདུན། ཁྲི་རྒྱབ་ཡོལ་བཅས་རེ་རེ་ནས་རྗེ་ཉིད་ཀྱིས་ཕྱག་གིས་
བཏེག་ཏེ་ཕུལ། ཚེས་ཉེར་གཉིས་ཀྱི་ཉིན་སྐུ་མདུན་ནས་རྗེ་འདི་སྟོན་འཁོར་ཚང་
མར་གསོལ་སྟོན་བསྐྱར་མའི་སྟེང་། ཞལ་ནས། འོ་ད་ལམ་མཆོག་སྤྲུལ་རིན་པོ་
ཆེར་བཞེད་ཆོས་ཅུང་ཟད་རེ་ཕུལ་ཟིན་པའི་ཁུལ་ཡིན། སྐུ་གོང་མར་མདོ་སྨད་ཀྱི་
ཡུལ་གྲུ་ཐམས་ཅད་ན་གདུལ་བྱ་ཤིན་ཏུ་མང་བར་མ་ཟད། དེ་ཐམས་ཅད་ཀྱང་
དད་དམ་འགྱུར་བ་མེད་པ་ཤ་སྟག་ཡིན་སྟབས་སྤྱན་འདྲེན་པ་ཤིན་ཏུ་མང་་་་་་
རྣམས་ངོ་ཟློག་དཀའ་ན་ཡང་། སྐུ་ན་ཕྲ་བའི་སྐབས་འདིར་ཉུང་ཤས་ལས་མ་
ཕེབས་ན་བཟང་། ཕེབས་བཞུད་ཀྱི་གདུལ་བྱ་རྒྱས་སོང་ཚེ་སྐུ་ཡོན་བཞེས་པའི་
དུས་ཡོལ་འགྲོ་རྒྱུ་ཞིག་ཡོད། སྐུ་ན་སྨིན་ཚེ་སྐུ་ཡོན་བཞེས་འདུན་ཡོད་ཀྱང་སྟེང་དུ་
འགྲོ་དཀའ་བ་ད་ལྟའི་ཆེན་པོ་ཕལ་ཆེར་ལ་བརྟགས་ན་གསལ་བས་དེ་ལྟར་འགྱུར་་
པ་༧༠ས་གས
ལ་
556



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
དེ་ཉན། སྐུ་ན་ཕྲ་བའི་སྐབས་འདིར་ཕེབས་བཞུད་མི་རྒྱས་པར་ཁ་སང་ཞུས་པ་
དཞིན་ཐུན་མོང་བའི་རིག་གནས་ནས་བཟུང་མདོ་སྔགས་ཀྱི་གཞུང་རྒྱ་ཆེ་བ་་་་་་་་
མས་ལ་གསན་སྦྱོང་ངོམ་པ་མེད་པ་ཞིག་གོ་རིམ་མ་འཆོལ་བར་མཛད་དགོས།
ནས་ཐོས་དོན་ཚུལ་བཞིན་སྒྲུབ་པའི་ཉམས་བཞེས་མཛད་དེ་མཁས་བཙུན་་་་་་་
[ཟང་བོའི་ཡོན་ཏན་གྱི་གཏེར་དུ་གྱུར་པ་ན། སྐུ་གོང་མ་བཞིན་འཆད་རྩོད་རྩོམ་
པས་བསྟན་འགྲོའི་ཕན་བདེ་བླ་ནས་བླར་སྤེལ་དགོས། དེ་དག་ཁོང་རིན་པོ་ཆེ་
ང་། ཨ་ལགས་དབོན་པོ་ཚང་གི་ཐུགས་ལ་ངེས་པར་འཛིན་དགོས། མཚམས་
ཚམས་སུ་འདིར་ཡང་ཕེབས་ན་ཕུང་བོས་ནུས་ཚོད་ཀྱིས་བཀའ་ཆོས་གང་འོས་་་་
ཤུལ་ཆོག ཨ་ལགས་དབོན་པོ་ཚང་ནི་ད་ལྟའི་མི་ཆེན་གྱི་སྤྱོད་ཚུལ་ལས་འདས་
ཤིང་། ཆོས་སྲིད་ཀྱི་མཁྱེན་པ་རྒྱས་པས་མཆོག་སྤྲུལ་རིན་པོ་ཆེས་སྐུ་ཡོན་བཞེས་རྒྱུ་
སོགས་ཐུགས་ལ་ཤིན་ཏུ་བསྣམས་འདུག་པས་ངས་མང་དུ་བཤད་ག་ལ་དགོས།
འཇིག་རྟེན་གྱི་བྱ་བ་ཡང་ལས་འབྲས་དྲང་ཐིག་གི་སྒོ་ནས་མངའ་འབངས་རྣམས་་་
བྱེ་བདེ་སྐྱིད་རྒྱས་པའི་ཐབས་ལྷུར་བཞེས་པ་རྗེས་སུ་ཡི་རང་གི་གནས་རེད། འཕྲོ་
ཕྱིན་ཆད་ཀྱང་མི་དཔོན་ཕལ་ཆེར་མི་དགེ་བའི་སྤྱོད་པ་རླབས་ཆེན་བགྱིད་པའི་་་་་
རྗེས་སུ་གཏན་ནས་མི་འབྲང་བར། བསྟན་འགྲོའི་ཕན་བདེ་རྒྱས་པའི་ཐབས་སུ་
གང་འགྱུར་བྱེད་དགོས། ཞེས་བཀའ་མཆིད་བརྗེད་པར་ཕངས་པ་མང་ཙམ་དང་
བཅས། བླ་མ་རྡོ་རྗེ་འཆང་ཉིད་ཀྱི་ཐུགས་ཀྱི་བཅུད་ཕྱུང་སྟེ་གླེགས་བམ་གཅིག་ཏུ་
བསྐྱིལ་བ་ལམ་ཁྲིད་ཆེན་མོའི་གླེགས་བམ། སྲུང་མདུད། དངུལ་རྟ་རྨིག་གཟུགས་
གཅིག ནང་མཛོད་རྣམས་རྗེ་འདིའི་ཕྱག་ཏུ་ཕུལ་བར། སྐུ་དབོན་མཆོག་ནས་
ཀྱང་། བཀའ་ལུང་གང་གནང་སྒྲུབ་པའི་དམ་བཅའ་དང༌། མཆོག་སྤྲུལ་རིན་པོ་
ཏེ་གཞན་དང་མི་མཉམ་པར་རྗེས་སུ་འཛིན་པ་དང་། རྗེ་བླ་མ་ཉིད་ཞབས་པད་
ཕུན་རིང་དུ་བརྟན་པ་དང་། འདུ་ཁང་གསར་བཞེངས་གེགས་མེད་འགྲུབ་པ་
557



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དང་། ཀིརྟིར་གཏོགས་ཚད་ལ་འཕྲལ་ཡུན་དགེ་བའི་སྐྱབས་འཇུག་ནན་ཏན་དུ་
ཞུས་ཤིང་། རྗེ་གོང་མའི་རྣམ་ཐར་ལྗགས་རྩོམ་གྱི་རྟིང་གནོན་དུ་སྐུ་གསུང་ཐུགས་
རྟེན་ཞིག་ཀྱང་ཕུལ། བླ་མ་རྡོ་རྗེ་འཆང་ཆེན་པོའི་ནང་འཁོར་རྣམས་ལའང་གོ་
བབ་དང་འཚམས་པའི་ཟང་ཟིང་དང་། རི་ཁྲོད་པའི་གཞུང་ལ་སྲང་བརྒྱར་ཉེ་
བས་བསྒྲུབས་པའི་ཚོགས་ཟངས་དང་། རྡོ་ཚད་གཅིག ལྡེ་ཚའི་གཞི་དགོན་ལ་
ཕོག་ཐེབས་སུ་རྟ་ཆེན་གཅིག་སྦྱར། རྗེ་བཙུན་བླ་མ་རྡོ་རྗེ་འཆང་འདི་ཉིད་ཐུན་
མོང་གི་གདུལ་བྱ་ལས་དག་པ་རྣམས་ལ་ས་ལ་བཞུགས་པའི་ཡོན་ཏན་ལྷུན་རྫོགས་་་
སུ་སྟོན་པ་ཞིག་ཡིན་པས་འཕྲིན་ལས་ཀྱང་སོ་སྐྱེའི་བསམ་བརྗོད་ལས་འདས་པས།
ཆོས་བརྒྱད་ཀྱི་འགོང་པོ་འོག་ཏུ་མནན་ནས་སྒྲུབ་པའི་རྒྱལ་མཚན་གཡོ་མེད་དུ་་་་
སྦྲེང་བའི་སྤོང་བ་བསམ་གཏན་པ་དང་། འཆད་རྩོད་རྩོམ་པའི་མཛད་བཟང་
ཐང་མར་འགྲེམ་པའི་ཀློག་པ་ཐོས་བསམ་པ་གཞིར་བཞུགས་བསམ་གྱིས་མི་ཁྱབ་་་
པའི་སྟེང་། ཕྱོགས་ཕྱོགས་ནས་གློ་བུར་དུ་འདུས་པའི་སྐལ་བཟང་སློབ་མའི་
ཚོགས་བུན་ལོང་ངེ་ཡོད་པ་དེ་དག་གིས་བྱིན་རླབས་ནོད་པ་དང་། འཕྲལ་ཡུན་གྱི་
སྐྱབས་འཇུག་ཞུ་བ་དང་། སྐྱེ་བོ་དམངས་ཀྱི་ཁྲོམ་ཆེན་པོ་ཡང་མཇལ་ཕྱག་ལ་
བཅར་བ་དང་། མི་མིན་གྱི་གཉེན་པོར་བཀའ་ཐམ་དང་བྱིན་རྟེན་ཞུ་བས་མཚོན་
འདོད་ཞུས་ཀྱི་བྲེལ་བ་བར་མ་ཆད་པར་གྱུར། ཡབ་སྲས་གཉིས་མ་དག་པའི་ངོར་
ལན་གཅིག་ལས་མ་མཇལ་ཅིང་། དེ་ཡང་དུས་ཐུང་ངུར་ཆོས་རྒྱུན་ཅུང་ཟད་ལས་
མ་བཞེས་པར་སྣང་ཡང་། ས་ལ་བཞུགས་པའི་འཕགས་ཆེན་དམ་པ་རྣམས་ནས་
སྐད་ཅིག་གཅིག་ལ་མཛད་པ་དཔག་ཏུ་མེད་པ་སྟོན་པར་མ་ཟད། སྐད་ཅིག་
བསྐལ་པར་བྱིན་གྱིས་རློབ་པའི་ཚུལ་གྱིས་དག་པའི་སྣང་ངོར་ཡབ་ཀྱིས་སྲས་ལ་་་་་
མཛད་པར་འོས་པའི་མཛད་པ་ཐམས་ཅད་ཡོངས་སུ་རྫོགས་པར་མཛད་ཅིང་།
སྲས་ཀྱང་ཡབ་ཀྱིས་ཆོས་སྒོ་བྱེ་བ་འབུམ་རྒུ་རིམ་དང་ཅིག་ཅར་དུ་ཕྱེ་བས་ཐུགས་་་
558



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ཡོངས་སུ་ཚིམ་ཏེ་སླར་འབྱོན་པར་ཉེ་བ་ན། ཚེས་ཉེར་གསུམ་གྱི་ནངས་སྔ་བར་རྡོ་
རྗེ་འཆང་ཆེན་པོའི་ཞབས་པད་དུ་བསྙེན་ནས། རྗེས་སོར་ཞབས་པད་དུ་ཡང་
ཡང་མཇལ་ཏེ་གསུང་གི་བདུད་རྩི་ལ་ངོམ་མེད་དུ་རོལ་བའི་ཞུ་འབུལ་མདོར་་་་་
བསྡུས་དང་བཅས་བདེ་ཞུས་ཀྱི་ནང་མཛོད་ཕུལ་ཏེ་ཡབ་སྲས་འབྲལ་མི་ཕོད་པའི་་་
ངང་ནས་ཆིབས་སྐྱེལ་དང་བཅས་སྒར་བཏེག་པ་མཚལ་ཕུག་ཏུ་བཅགས་མལ་་་་་་
མཛད་དོ། །བླ་མེད་བྱང་ཆུབ་ཆེན་པོའི་གཏེར་ཐོབ་པ། །རྒྱལ་བའི་དཀྱིལ་འཁོར་
ཀུན་དང་དབྱེར་མེད་དུ། །བྱང་རྒྱུད་ཆོས་ཀྱི་ཁྲི་ལ་རོལ་བའི་ལྷ། །ཐུབ་པའི་དབང་
བོ་སཾགྷའི་ཞབས་ཀྱི་དྲུང་། །རྣམ་པར་རྟོག་པ་མེད་པར་འཛུམ་པའི་རླབས། །ཐེག་
ཆེན་ཆོས་ཕུང་གཅིག་ཏུ་དཀར་བའི་ལོངས། །སྲིད་ཞིའི་གདུང་བ་མ་ལུས་ཅིག་
ཅར་དུ། །མིང་ཡང་ཤེས་བྱའི་གྲལ་ནས་འབྱིན་པ་ཐོབ། །རིང་ནས་ལེགས་པར་
སྨོན་པའི་མཚམས་སྦྱོར་དཔྱིད། །གྲོགས་སུ་ཐོབ་པས་ལེགས་ལམ་མེ་ཏོག་ཕྲེང༌། །
རྒོད་པའི་དཔག་བསམ་གཞོན་ནུ་འབྲས་བུའི་ཁུར། །འཛིན་པའི་གྲགས་པ་རྒྱ་
མཚོའི་གྲངས་སུ་སྙན། །ཞེས་པ་ནི་ཐེག་པ་མཆོག་གི་བཤེས་གཉེན་བསྟེན་པར་
འཕགས་པ་རྟག་ཏུ་ངུའི་རྣམ་པར་ཐར་བ་མངོན་དུ་མཛད་པ་ལ་བསྔགས་པའི་་་་་
བར་སྐབས་ཚིགས་བཅད་དོ། །
དལ་འགྲོས་ཀྱིས་ཕེབས་ཏེ་རྨ་ཆུ་བགྲོད་སྐབས་སྔ་མ་རྣམས་ལ་རབ་རྩུབ་་་་་་
ཉམས་ཆེར་བྱུང་ཡང་། རྗེ་འདི་ཕེབས་སྐབས་གྲུ་ཐད་སོར་བུད་པས་མཉན་པ་
རྣམས་ཀྱང་ངོ་མཚར་བའི་གནས་ལ་བཀོད། རྡོ་སྦིས་སྐྱ་སེར་ཀྱི་གཞུང་ལ་ཆོས་
འབྲེལ་ཙམ་ལས་གདན་ཞུ་བ་གང་ལ་ཡང་མ་ཕེབས་པར་ཤད་རྩོལ་གྱིས་ཕེབས་་་་
པར་ཁོང་པ་རྣམས་ནས་ཡུལ་ལུགས་ཀྱི་བཀུར་སྟི་གང་ཆེ་ཞུས། དར་རྒྱལ་ལ་ནས་
སྟོན་པ་དང་རྗེ་ཡབ་སྲས་ཀྱིས་ཞལ་མངོན་སུམ་དུ་བསྟན་ཅིང༌། སྟག་གཟིག་
སོགས་གཅན་གཟན་འགའ་ཡང་གཟིགས་ཞེས་སྐུ་གམ་པ་འགའ་ལ་གསུངས། རྒྱ་
559



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མི་ཞིག་གིས་རྗེ་འདི་མ་ཕེབས་གོང་དར་རྒྱལ་ལ་ལ་ཕེབས་བྱམས་རྐང་ཐང་གཉིས་་
ཀྱིས་དྲངས་ནས་འབྱོན་པ་མངོན་སུམ་དུ་མཐོང་བ་ནི་ལས་དག་རྣམས་ཀྱི་ངོར་་་་་
སྤྲུལ་བསྒྱུར་སྣ་ཚོགས་ལ་དབང་འབྱོར་བའི་རྟགས་སུ་ངེས། ཡུལ་དུས་ཀྱིས་ཚ་
གདུང་ཆེ་བའི་སྐབས་ཡིན་ཡང་ཕར་ལམ་ཚུར་ལམ་བསིལ་དྲོད་སྙོམས་ཤིང་དཀའ་
བ་མེད་པར་བགྲོད་བདེ་བ་ཡབ་སྲས་གཉི་གའི་བྱིན་མཐུར་ངེས་པ་རྙེད། སྟག་
ལུང་དུ་མཱ་ཆི་ཚང་ནས་གསོལ་སྟོན་ཞུས་ཏེ་ཕེབས་བྱམས་ཀྱི་དྲེའུ་སྲང་བརྒྱ་དང་ལྔ་
བཅུ་རི་བ་སོགས་དངོས་འབུལ་བཟབས་ཤིང་། ཏཱ་རིན་སྤུན་ནས་ཆིབས་སྐྱེལ་
ཞུས། ཤིང་སྒོའི་དགོན་གསར་སོགས་ལམ་བར་གྱི་དགོན་གྲོང་རིས་སུ་མ་བཅས་
པས་ཕུ་དུད་ཞུ་བཞིན་དལ་འགྲོས་ཀྱིས་ཕེབས་པ་སྣོན་ཟླའི་ཡར་ཚེས་ལྔའི་ཉིན་་་་་
ཧོར་ཚང་གདན་སར་འཁོར། ལོ་འདིར་ཆར་དཀོན་ཅིང་ནུས་ལྡན་དུ་རློམ་པ་
མང་བོས་མ་ཐོབ་པར་ཡོད་པ་ལ་རྗེ་འདིར་ཞུས་པས་ཁྲུས་གསོལ་སོགས་ཐབས་་་་་
འགའ་གནང་བས་འཕྲལ་དུ་ཆར་གྱི་རྒྱུན་བཟང་བོ་བབས་པས་ཆར་ལ་རེ་བ་ཅན་་
རྣམས་དགའ་དད་ཀྱི་ས་ལ་བཀོད། འདོན་རྒྱུགས་དང་། རྩོད་རྒྱུགས་བཞེས་པའི་
འཕྲོ་ཅུང་ཟད་ལུས་པ་རྣམས་བསྐངས་ཤིང་། སྒར་ལུང་ལ་འདོད་ཆོས་དང་།
རྐྱེན་སེལ་ཅི་རིགས་གནང་། བླ་བྲང་ནས་སྐུ་ཞབས་མཆོག་དང་། ནང་ཁག་མང་
པོས་མངགས་པའི་འཚམས་ཞུས་པ་དང་། ཆིན་ཝང་དཔལ་འབྱོར་རབ་བརྟན་
ནས་ཐུ་ས་ལག་ཆིས་གཙོས་མི་སྣ་སྣེ་འཛོམས་འཚམས་ཞུས་དང་གདན་ཞུ་སྦྲུགས་་་
མར་མངགས་པ་སོགས་ཆེ་དྲག་གི་འདུ་ལོང་མང་བོས་ཐུགས་བྲེལ་ཆེ་བ་བྱུང་ཞིང་།
དེ་དག་སོ་སོར་ཕར་ཡང་མི་སྣ་ཆེད་མངགས་མཛད། ཧོར་ཚང་གཤོག་སོ་སོ་དང་།
སྨན་བླ་ཕལ་ཆེར་ལ་ཕེབས་བཞུད་དང་ཆོས་སྦྱིན་གནང་ནས། ཚེས་ཉེར་དགུ་ལ་
སྒར་ལུང་གིས་ཆིབས་སྐྱེལ་ཞུས་ཏེ། གནམ་ལ་འོག་མ་དང་། སྟག་མགོའི་དཔོན་
ཚང་བརྒྱུད་བསུ་སྦྲེང་དང་བཅས་གཏེར་ལུང་ཡིད་དགའ་ཆོས་འཛིན་ཏུ་ཕེབས།
560



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
བསེ་སྐུ་ཞབས་བློ་བཟང་བཀྲ་ཤིས་འཕྲིན་ལས་རྒྱ་མཚོ་དང་ཕན་ཚུན་བཀུར་སྟི་་་་་
དང་བཅས་མཇལ་འཛོམས་སྟེང་ཟང་ཟིང་གི་བདོག་པ་བསྟར་རེས་དང་། སྟོན་
ཆེན་བཟབས་ཤིང་སྒར་ལུང་སྤྱིར་ཚེ་དབང་སོགས་འདོད་ཆོས་འགའ་ཞིག་སྩལ།
གནམ་ལ་གོང་མར་ཚེ་དབང་གནང་སྐབས་དཔལ་ལྡན་བཀྲ་ཤིས་འཁྱིལ་ནས་མང་
རབ་ཆོས་གསན་དུ་ཕེབས། རོང་བར། ཁ་གྱ་སྟོད་སྨད། ཁེ་ཐ་གཏེར་སྟོན་གྱི་
བཞུགས་གནས། ཆུ་མེད་དཔོན་ཚང་རྣམས་སུ་བསུ་སྐྱེལ་མུ་འཐུད་ཀྱི་ཡོ་ལང་
དང་བཅས་ཚེས་བཅུ་གསུམ་ལ་མཛོད་དགེ་སྒར་རྙིང་དགའ་ལྡན་བཀྲ་ཤིས་ཆོས་་་་
འཕེལ་གླིང་དུ་ཕྱག་ཕབ། གུང་ཐང་སྐུ་དབོན་སོགས་བླ་བྲང་ནས་དྲག་གྲས་མང་
པོ་འཚམས་ཞུས་འབུལ་བར་སླེབས། དེར་ཟླ་གཉིས་ལ་ཉེ་བར་བཞུགས་གནས་
བགྱིས་ཏེ་མཛོད་དགེ་གཤོག་སོ་སོར་ཁྱིམ་ཕེབས་ཞིབ་མོ་མཛད་ཅིང་༌། ཉ་ཐོའི་
དཔོན་ཚང་དུ་ལྷ་མོའི་རྟེན་ཐང་ལ་སྙན་ཤལ་ཕུལ་བ་བཞེས་ཉམས་མངོན་མཚན་་་
ཆེ་བ་བྱུང༌། སྐྱབས་རྗེ་གོང་མ་ལ་དད་ཞེན་ཆེ་བའི་རྒྱ་རྒད་པོ་ཞིག་ལ་མཇལ་བ་
དམངས་ལས་བཀར་ཏེ་ཕྱག་དབང་གནང་བས་ཐམས་ཅད་ངོ་མཚར་བར་བྱས།
ཞོད་ཆེ་བ་ལ་ཆར་གཅོད་མཛད་དགོས་ཞུས་པ་ལྟར་བསང་བཏང་བ་ཙམ་གྱིས་་་་་
ཆད་པ་བརྟན་གཡོ་ལ་དབང་བསྒྱུར་བའི་ནང་གི་རྟོགས་ཚད་དཔོག་པའི་མཛད་་་་་
པར་སྣང་། དམེ་བོ་རོང་འབྲོག སྒར་གསར་དགའ་ལྡན་རབ་རྒྱས་གླིང་། རུ་སྟོད་
མའི་དགོན་རྣམས་ཞབས་ཀྱིས་བཅགས་ཏེ། དགོན་གསར་རྙིང་དང་། མཛོད་
དགེ་སྤྱི་ལ་ཚེ་དབང་དང་། ཉ་ཐོ་དང་། འབྲུག་ཝེ་གཉིས་ཀྱི་ལ་བཙས་བསྟད་
སྐབས་ཡུལ་སྐྱོང་དགྱེས་པའི་རྟགས་མཚན་མངོན་ཆེ་བ་བྱུང་། དེ་སྐབས་རྡོ་རྗེ་
འཆང་སཾགྷའི་ཞབས་ཐ་མལ་སྣང་བར་སྙུན་གཞི་བཞེས་པ་གསན་པས་ལྷ་མོའི་་་་་་
གདན་ས་སོགས་ཡས་མས་སུ་ཞབས་རིམ་མང་དུ་བསྒྲུབས་བཅུག་ཅིང་། སྲོག་བླུ་
ཆིག་སྟོང་ལྷག་བྱས་ཏེ། ཞབས་པད་ཡུན་རིང་བརྟན་པའི་གསོལ་འདེབས་ཀྱི་ཞུ་
561



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཡིག་དང་བཅས་ལྡེ་ཚའི་ཕྱོགས་སུ་བང་ཆེན་མྱུར་དུ་བརྫངས། བླ་བྲང་ཕྱག་
མཛོད་སྐལ་བཟང་བྱང་ཆུབ་དུས་ཆོས་སུ་གྱུར་པའི་ལྗགས་བསྔོ་ཞུ་རྟེན་རྟ་གོས་་་
སོགས་འབྱོར་བར་རྐྱེན་འདྲིའི་མི་སྣ་གཏོང་བ་གནང་། རྡོ་དཀར་སྒར་ལུང་།
འབོ་ར། གོས་ཟླ། ཨ་མཆོག ཤོ་རྡེ། རྣ་འབན། དམེ་ཤུལ། དམེ་རྒྱ། རྫིས་ཚང་
རྣམས་སུ་ཡོ་ལང་ཆེན་པོ་དང་བཅས་ཆོས་སྦྱིན་སྣ་ཚོགས་གནང་བཞིན་བརྒྱད་་་་་་
པའི་ཚེས་གསུམ་ལ་ཉི་མ་ལུང་དུ་འབྱོར། ཨ་མཆོག་དགོན་ཆེན་ནས་སེར་བ་ཚང་
སོགས་ཆོས་བཀའ་དང༌། མཇལ་ཕྱག་དོན་གཉེར་བ་མང་དག་བྱུང་བའི་རེ་བ་
བསྐངས་ཤིང་། ཉི་མ་ལུང་དུ་ལོ་ཤས་འཕྱི་བ་མི་གསོད་པའི་བཀའ་གནང་བ་དང་
དུ་བླངས། རྗེ་ཉིད་ཀྱི་རིགས་བདག་འགྲན་ཟླ་མེད་པ་མཉམ་མེད་སྟོབས་བཅུ་
མངའ་བའི་གདུང་འཚོབ་ཁྱབ་བདག་དགེ་འདུན་བསྟན་འཛིན་རྒྱ་མཚོ་ཟླ་བ་སྔ་་་
མའི་ཚེས་དྲུག་ལ་དགོངས་པ་ཆོས་དབྱིངས་སུ་གཟིམས་པའི་ཚུལ་བཞེས་པ་གསན་
པས་ཐུགས་སྐྱོ་བ་ཚད་ལས་འདས་པ་བྱུང་ཡང་སྲན་བསྐྱེད་ནས་ཟག་མེད་ཐུགས་
ཀྱི་དགོངས་པ་ཡོངས་སུ་རྫོགས་པའི་ཐབས་ལ་གཞོལ་ངོས་དངུལ་བྲེ་ཆེན་གཅིག་་་་
གིས་ཐོག་དྲངས་ཏེ་གདུང་འབུལ་རྒྱ་ཆེན་ཞུ་བར་ཞལ་ཚབ་ངོ་གཡོག་ཆེད་དུ་་་་་་
མངགས། ཐམས་ཅད་མཁྱེན་པ་སཾགྷའི་ཞབས་དང་རྗེ་འདི་ལན་གཅིག་མཇལ་
ནས་ཆོས་ཀྱི་བགྲོ་བ་དཔག་ཏུ་མེད་པ་མཛད་རྗེས་རིང་བོ་མ་ལོན་པར་བླ་མ་་་་་་
མཆོག་མ་དག་པའི་སྣང་ངོར་ཞི་བར་གཞོལ་བའི་ཚུལ་མཛད་པ་ནི། སྔོན་བྱང་
ཆུབ་སེམས་དཔའ་རྟག་ཏུ་ངུ་དང་འཕགས་པ་ཆོས་འཕགས་ལན་གཅིག་ཞལ་་་་་
འཛོམས་པའི་མཐར་ཆོས་འཕགས་ལོ་བདུན་གྱི་བར་ཏིང་ངེ་འཛིན་ལ་བཞུགས་་་
པའི་རྣམ་ཐར་ཇི་ལྟ་བ་བཞིན་ཏེ། རྣམ་ཐར་དེའི་དགོས་པ་ནི། རྒྱན་སྣང་ལས།
ལོ་བདུན་གྱི་བར་དུ་ཞེས་བྱ་བ་ནི། ཞེས་པ་ནས། མཐོང་བའི་ལམ་རྟོགས་པའི་
སྟོབས་ཀྱིས་ཡང་དག་པའི་བྱང་ཆུབ་ཀྱི་ཡན་ལག་བདུན་རྟོགས་པ་རྣམ་པ་ཐམས་་་
662



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ཅད་དུ་ཡོངས་སུ་སྦྱང་བར་བྱ་བའི་དོན་ཡིན་ནོ། །ཞེས་གསུངས་པ་ལྟར་ཏེ།
འདིར་ཡང་བདག་ཉིད་ཆེན་པོ་འདི་ལ་ཟབ་པ་དང་རྒྱ་ཆེ་བའི་གདམས་ངག་་་་་་
དཔག་ཏུ་མེད་པ་བསྟན་པ་སྐུ་ཉམས་སུ་བསྟར་ནས་ལམ་གོང་མ་རྣམས་མངོན་དུ་
བྱ་བའི་དོན་དུ་ཡིན་པ་གོར་མ་ཆག་གོ །ཤིས་ཚང་དགོན་ཆེན་དུ་སེར་སྦྲེང་དང་
བཅས་ཕེབས་པར་ཁྲི་ལས་ཐོག་པ་རྭ་རྒྱ་སྤྲུལ་པའི་སྐུ་སོགས་ཀྱིས་མཇལ་ཁ་ཞུས་་་་་
ཤིང་། རིམ་གྲོ་འགའ་ཞིག་གསུངས་པར་དངོས་འབུལ་བཏེག ཀླུ་ཆུ་བརྒྱུད་རྨོག་
རུའི་དགོན་དུ་འདོན་རྒྱུགས་བཞེས་ཏེ་ཚོགས་མང་ལ་ཚེ་དབང་རྱ་ལ། བསུ་བ་
སེར་སྦྲེང་དང་བཅས་ལྷ་མོའི་གདན་སར་འབྱོར་བའ གས་ལྡན་ཆོས་འཁོར་གླིང་
འདུ་ཁང་དུ་གཞུང་གི་ཐབ་བསུ་ཕུལ་བའི་སྟེང་དུ་ཕེབས་ནས་བླ་གྲྭ་བྱིངས་ལ་ཕྱག་
དབང་དང་། འདུ་ཁང་ཆེན་མོའི་རྩིག་བཟོ་དགའ་རབ་གྲུབ་ཡོད་པ་ལ་གཟིགས་
རྟོག་ངོས་ཤིས་བརྗོད་མཛད་དེ། བླ་བྲང་བཀའ་གདམས་ཕོ་བྲང་དུ་བཞུགས་
གདན་འཇགས། ཕྱོགས་ཕེབས་སྐབས་རྡོ་ཚད་བཞི་བཅུ་རྩ་གྲངས། དོང་ཚེ་ཐོའུ་
ཁྲོན་བཞི་སྟོང་ལྷག ནོམ་རས་སྣ་ཚོགས། མར་རྒྱ་མ་ལྔ་སྟོང་བཞི་བརྒྱ། ནས་ཀོན་
ཏོའུ་ཕྱེད་དང་ཉི་ཁྲི། རྟ་ཟོག་བདུན་བརྒྱ། ལུག་མང་བོ་བཅས་བྱུང་བ་རྣམས་
ལས་འདུ་ཁང་ཐེབས་སུ་རྟ་ཟོག་བརྒྱད་ཅུ་དང་། བླ་མ་རྡོ་རྗེ་འཆང་ཆེན་པོར་
འབུལ་ནོད་ཞུས་པ་དང༌། དགོན་སོ་སོར་ཕོག་ཐེབས་སྦྱར་བ་སོགས་རྣམ་དཀར་
ཕྱོགས་སུ་རྡོ་ཚད་བཞི་བཅུར་ཉེ་བ། ཁྲོན་སྟོང་གཉིས་ལྷག ཕྲུག་བདུན་ཅུ། རྟ་
ཟོག་ལྔ་བརྒྱ་ལྷག་སོང་བས་མཚོན་ཟང་ཟིང་གི་སྦྱིན་པ་རླབས་གང་ཆེ་མཛད། ཐེ་
རོང་། མཛོད་དགེ་གཤོག་སོ་སོ། ལཱ་ཁ་ཧུ་ཐོག་ཐུ། ཐུ་མེད་གསེར་ཁྲི་སོགས་
འཚམ་གསོལ་འབུལ་བ་དང༌། རྨེ་ཚང་། མཚོ་བདུན། མ་དགོན་སོགས་ཀྱི་གདན་
ཞུས་པ་རྣམས་བར་མ་ཆད་པར་འབྱོར། འདོན་ཆོས་སྤྱོད་ཉེར་མཁོའི་ཞལ་འདོན་
རྣམས་ཐུགས་འཛིན་གྲུབ་ནས་ལམ་ཁྲིད་ཐར་འདོད་འཇུག་ངོགས་ཐུགས་འཛིན་
563



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གྱི་དབུ་གཙུགས། རྐ་ཆུའི་ཁ་ནས་སྤྱི་རྩ་ཐབས་མཁས་སོགས་གཤིན་སྔས་སུ་
གདན་དྲངས་པ་མང་བོའི་དོན་མཛད་ནས་གདན་སར་ཕེབས། སྔར་སྣེ་ཚར་
ཕེབས་སྐབས་བླ་མས་ལྗགས་བཀོད་ཡོད་པ་བཞིན། རྡོ་རྗེ་འཆང་དེ་ཉིད་དགོངས་
པ་ཆོས་དབྱིངས་སུ་བསྡུས་ནས་ཞག་བདུན་ཕྲག་བདུན་དུ་ལོངས་པའི་དུས་ཆེན་་་
དང་བསྟུན། ཐུབ་བསྟན་ཡོངས་སུ་རྫོགས་པའི་མངའ་བདག་སྐྱབས་རྗེ་བློ་བཟང་
འཕྲིན་ལས་ཀྱི་རིང་བསྲེལ་སྙིང་བོར་བཞུགས་པའི་མཆོད་སྡོང་ཆེན་པོའི་མདུན་་་་
བསྟན་པ་ནམ་གནས་ཀྱི་བར་ཡོན་ཆབ་སྟོང་ཕྲག་རེ་དང༌། མར་མེ་བརྒྱ་རེ་ཆགས་
མེད་འབུལ་བའི་སྲོལ་བཙུགས་ཏེ། རྒྱལ་སྲས་ཀྱི་སྨོན་ལམ་རླབས་པོ་ཆེ་རྣམས་སྐུ་
ཉམས་སུ་བསྟར། ལྡེ་ཚ་ནས་ཁྱབ་བདག་བླ་མའི་དགོངས་རྫོགས་སུ། དངུལ་བྲེ་
ཆེན། གོས། ཕྲུག པགས་རིགས་སོགས་རྣམ་གྲངས་མང་བོའི་འབུལ་བ་སྤྱན་སྔར་
བསྟར་བས། ཐུགས་ཟག་མེད་ཀྱི་དགོངས་པ་ཡོངས་སུ་རྫོགས་པ་དང༌། མཆོག་
སྤྲུལ་འཁྲུལ་མེད་ཀྱིས་མྱུར་དུ་རྗེས་སུ་འཛིན་པ་དང་། སྐུའི་ཕྲེང་བར་རིགས་དང་
རིགས་ཅན་ཙན་དན་དང་དེའི་དྲི་བཞིན་འགྲོགས་ཏེ་བསྟན་འགྲོའི་དོན་རླབས་་་་་
ཆེན་མཛད་རྒྱུའི་ཐུགས་སྨོན་དང་སྦྲགས་ཆོས་སྤྱོད་བཅུའི་མཛད་བཟང་གོང་་་་་་་
འཕེལ་དུ་བསྐྱངས། བསོད་ནམས་གསོག་པའི་ཞིང་དུ་རྗེ་དེ་ཉིད་ཀྱི་སྐུ་གཟན་
བུབས་ཚང་ཞིག་ཕེབས་པ་ཡང་དད་གུས་ཀྱིས་བཞེས། ཞབས་སྡོད་པ་འགར་ཁྱེད་
ཅག་གིས་ནང་ཆེན་གྱི་དཀོར་ཟས་འབའ་ཞིག་ལ་བག་མེད་དུ་སྤྱད་ནས་ཁ་འདོན་་་
བསགས་སྦྱངས་སོགས་ཅི་ཡང་མི་བྱེད་པར་འདུག་པ་ནི། ལམ་རིམ་ལས། རང་
རྒྱུད་ལ་བརྟགས་ན་ཕྱི་མར་ཕན་པའི་དགེ་བ་རྣམ་དག་བློ་བདེ་ངེས་པ་སྣ་གཅིག་་་
ཀྱང་སེམས་ལ་འཛིན་རྒྱུ་མེད། སྡིག་ལྟུང་བསགས་པ་གྲངས་ཀྱིས་མི་ལང་ཞིང་
བཤགས་བསྡམ་སོགས་ཚིག་ཙམ་དུ་འགྲོ་བ་འདི་ལ་དཔགས་ན་ཕྱི་མར་བདེ་འགྲོ་་་
ཙམ་ཡང་ཤིན་ཏུ་དཀའ་བར་འདུག ཅེས་གསུངས་པའི་དོན་དུ་སྣང་ཞེས་བཀའ་
564



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
ཕབ་མཛད་པ་ནི་སྐུའི་ན་ཚོད་དང་། སྦྱངས་པ་མ་མཛད་པའི་སྐབས་ལ་དཔགས་
ན་ཤིན་ཏུ་ཡ་མཚན་པར་འདུག བྱང་བ་བླ་མ་བྱམས་པ་རྒྱ་མཚོ་སོག་ཡུལ་དུ་འགྲོ་
རྒྱུ་རྗེ་འདིས་ལུང་བསྟན་གཏན་ནས་མ་ཆུད་པ་ཡིན་མོད་སྣང་མེད་དུ་སོང་བ་དུས་
ཀྱི་ཁ་སྒོར་ཆུད་པའི་སྐྱབས་རྟེན་སྤམ་མཐོ་བ་འབྱོར།
༧. རྔ་བའི་དགོན་གསར། ཚོ་བདུན་དགོན། མ་དགོན་
སོགས་སུ་ཆིབས་བསྒྱུར་བསྐྱངས་ཏེ་བསྟན་འགྲོའི་
དོན་རྒྱ་ཆེན་མཛད་པའི་སྐོར།
རྔ་བ་ནས་གདན་འདྲེན་བསྐྱར་མ་འབྱོར་བ་ལྟར་ཞལ་གྱིས་བཞེས་ཏེ། རྣམ་
རྒྱལ་གཟུངས་རིང་འབུམ་ཁ་ཤས། མཎྜལ་བཞི་བ་སྟོང་ཚར་དུ་མ། གཙུག་ཏོར་
འཁོར་སྒྱུར་གྱི་ཕྲེང་སྔགས་བྱེ་བ་སོགས་ཞབས་རིམ་མང་ཙམ་བསྒྲུབས། ལྔ་མཆོད་
མཆོད་པ་གང་རྒྱས་དང་། གཟའ་རུའི་འབྲོག་དང་ཟམ་ཚའི་གྱོད་བསྡུམ་སྟེ། མགོ་
ཟླའི་ཚེས་བཅུ་གཅིག་ལ་རྔ་བར་ཞབས་བསྐྱོད། རྐ་ཆུ་ཁ་བ། བྱམས་མེ། ཐང་སྐོར།
ཁྲོ་ཁོ་སྨད་མ། མཚོ་ཚང་གི་རུ་བ་སོགས་ལམ་བར་གྱི་འབྲོག་རུ་རྣམས་བརྒྱུད། རྔ་
བ་ནས་སེར་སྐྱེ་སྤྲུལ་སྐུ། སྲས་མོ་དཔལ་ཆེན་འཚོ། བློན་ཆེན་ཕུར་བ་རྣམས་ཀྱིས་
གཙོས་རྟ་བ་བརྒྱ་ཕྲག་མང་བོའི་རིང་བསུ། བདུད་འདུལ་སྤྲུལ་པའི་སྐུ་སོགས་བླ་
གྲྭ་མང་བོ་དང་། རྨེ་ས་དབང་དམ་པ་མགོན་པོ་བསོད་ནམས་ཀྱིས་གཙོས་རྟ་བ་
བརྒྱ་ཕྲག་མང་བོ་བཅས་ཏེ་བསུ་གཉིས་པ་རྣམས་ཀྱིས་རིམ་བཞིན་བསུས་ཏེ་་་་་་་
པཚམས་རིང་ར་སྡེ་དང་། རྨེ་འབྲོག་གཞིས་བརྒྱུད་རྒྱལ་ཟླའི་ཚེས་བཅུ་གཉིས་
གཟའ་སྐར་འཕྲོད་སྦྱོར་དགེ་བའི་ཉིན་རྔ་བའི་གདན་ས་ཆེན་པོའི་མཁན་ཁྲི་ལས་་་
ཐོག་པ་བཤད་སྒྲུབ་བསྟན་པའི་རྩ་ལག་ཕ་མཐའ་བླ་མ་རིན་པོ་ཆེ་བློ་བཟང་ཆོས་་་་
565



ཟླ
，
ལ
༣
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱི་རྒྱལ་མཚན་གྱིས་གཙོས་བླ་སྤྲུལ་རྣམས་དང་། རབ་འབྱམས་སྨྲ་བའི་བཤེས་མ་
གཉེན་མང་བོས་གཙོས་གདན་ས་རང་གི་བླ་གྲྭ་ལྷན་རྒྱས། རྔ་བའི་སྒོ་མང་སྒར་ཀྱི་ བ
བླ་གྲྭ་མང་བོ། གཉེན་རྩེའི་དགོན་དང་། དགོན་ཁང་གསར་བླ་གྲྭ། བསུ་བ། རྡོ་ ག་
ཤུལ། མཁར་མདའ། ཁ་ཤི སྣང་ཞིག རྟོགས་ལྡན། ས་སྒང་སོགས་རྔ་ཡུལ་གྱི་ས་ ཞི་
དགེ་ཇོ་བོན་གྱི་བླ་གྲྭ་མང་པོ་དང༌། རྗེ་འདིའི་བསྟན་པའི་སྦྱིན་བདག་གི་གཙོ་བོ་
རྨེ་རྒྱལ་པོ་ཆེན་པོ། སྲས་མོ་དཔལ་ཆེན་འཚོ། བློན་ཆེན་ཕུར་བ་དང་། ཚེ་རིང་རྡོ་ པོ་
རྗེ་སོགས་རོང་དམག་སྟོང་ཕྲག་ཁ་ཤས། རྔ་སྟོད་དཔོན་ཁག་འགའ་དང་བཅས་
རྟ་བ་སེར་སྐྱ་འཛིན་མའི་མདངས་བསྒྱུར་བས་བསུས་ཏེ། མེ་ལོང་ཆ་ནས་རྒྱལ་
ཁང་། དགོན་གྲོང་། ནང་ཁག མ་བློན་རྣམས་ཀྱིས་ཐབ་བསུ་རིམ་པར་ཞུས་ཤིང་།
དགོན་པའི་ཉེ་འདབས་སུ་དགེ་འདུན་ངུར་སྨྲིག་གི་རྒྱལ་མཚན་ཐོགས་པ་དཔག་་་་
ཏུ་མེད་པས་མཆོད་རྫས་སྣ་ཚོགས་དང་། འབུད་དཀྲོལ་རྡུང་བའི་རོལ་མོའི་བྱེ་
བྲག་དཔག་ཏུ་མེད་པའི་སེར་སྦྲེང་གི་བཀོད་པ་ཡིད་དུ་འོང་བས་མདུན་བསུས་ཏེ།
སྐྱབས་རྗེ་གོང་མའི་ཕྱག་འདེབས་ལུང་དང་རིགས་པའི་དབྱངས་ཀྱིས་ཐུབ་བསྟན་་
དགེ་ལེགས་སུ་བགྱིད་པའི་རྔ་བའི་གདན་ས་དགེ་ལྡན་ལེགས་བཤད་གླིང་གི་བླ་་་་
བྲང་ཆེན་མོ་བཀྲ་ཤིས་དགའ་འཁྱིལ་དུ་ཞབས་སེན་གྱི་པདྨོ་ཉེ་བར་བཀོད་པ་ལ་་་་
དཀར་དམར་གྱི་སྤྲོ་སྟོན་རྒྱ་གང་ཆེ་ཞུས། ཉིན་འདིར་ལམ་རིམ་ཐུགས་འཛིན་གྱི་
མཚམས་སེམས་ཅན་གྱི་དོན་བྱ་བ་བཅུ་གཅིག་དང་འཛོམས་པ་རྨེ་ཚང་ཀིརྟིའི་་་་་
བསྟན་པའི་སྦྱིན་བདག་གོང་ན་མེད་པ་དང་། ཀིརྟི་རྨེ་ཚང་གི་སྐྱབས་གནས་ ཚེ
གཅིག་ཆོག་ཡིན་པ་དང་། གདུལ་བྱ་གཞན་དང་མི་མཉམ་པར་འཕྲིན་ལས་ཀྱིས་ ཕྱོགས
སྐྱོང་བའི་རྟེན་འབྲེལ་དུ་རྟོགས། ཚེས་བཅུ་གཅིག་ལ་འདུ་ཁང་ཆེན་མོར་ཀུན་ ཀུ
གཟིགས་བློ་བཟང་འཕྲིན་ལས་ཀྱི་ཆོས་སྟོན་པའི་ཁྲི་ལ་མངའ་གསོལ་ཏེ། གསོལ་
སྟོན་རྒྱས་པར་བཤམས་པའི་ཐོག་ཚོགས་ལངས་དང་། མཁན་ལས་ཐོག་པས་
ག
GAD
W
ko
to ko to
566



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
ཎྜལ་བཤད་པ་ཞུས་ཐོག་དངོས་འབྱོར་གྱི་འབུལ་བ་སྤམ་མཐོར་བཏེག ཚེས་
དུན་ལ་བྲག་དཀར་ཐང་དུ་བཞུགས་སྒར་བབས་པ་ནས་བཟུང་ཉིན་ལྔའི་རིང་་་
ནམ་ཁད་འཇམ་ཞིང་དྲོད་རྒྱས་ཆེ་བ་སོགས་ངོ་མཚར་བའི་ལྟས་མང་ཞིག་བྱུང་་་
ང་། ཉིན་མང་པོར་རྔ་བ་སྟོད་སྨད་བར་གསུམ་དང་ཐག་ཉེ་རིང་ནས་ཕྱག་
བང་ཞུ་བ་དང་། དགའ་སྟོན་འབུལ་བ་དང་། གདན་ཞུས་བགྱིད་པ་ས་ཆེན་
འི་རྡུལ་ལ་འགྲན་པར་གྱུར། བདུད་འདུལ་ཚང་དམེ་རུའི་ཁྲི་བར་ཁྲོལ་ཆ་
ཛད་པར་ཁོང་བས་ཚོགས་དབུས་སུ་སྤྱན་དྲངས་ནས་དངོས་འབྱོར་གྱིས་མཆོད་
སོགས་ཚོགས་དབུར་ཞུ་མི་ཁ་ཡར་བྱུང་། མ་བློན་ལ་ཚེ་དབང་སོགས་ཆོས་སྦྱིན་
གའ་སྩལ་ཏེ་རྟེན་འབྲེལ་གྱི་སྒོ་དང་བོར་ཕྱེ་བ་ལ་དངོས་འབུལ་དཔངས་མཐོ་བ་་་
ང་བཅས། ཁྲི་རིན་པོ་ཆེས་སྐྱབས་ཞུས་མཛད་ཅིང་། མཚོ་བདུན་སྐྱ་སེར་ནས་
དན་འདྲེན་གྱི་སྙན་གསོལ་བསྐྱར་མ་སླེབས། ཉ་ནས་བཟུང་བདུན་གཉིས་ལ་
ཇིགས་བྱེད་ཀྱི་ལྗགས་བསྙེན་བསྐྱལ་ཏེ་ཁ་སྐོང་སྦྱིན་སྲེག་དང་ཚོགས་འཁོར་ཕུལ་
ར་། བཀའ་འགྱུར་དག་འདོན་གསུམ་སོགས་ཞབས་བརྟན་མང་ཙམ་བསྒྲུབས།
ག་པོ་ནས་གཞན་དུ་འཁྲུལ་ནས་ནང་བའི་སུ་རུག་དེད་པར་ཞབས་སྡོད་པ་དག་
ས་ཆོས་སྲུང་བསྐུལ་ཏེ་དེ་དག་ཚར་གཅོད་དགོས་ཚུལ་ཞུས་པར། ང་ལ་དེ་
གས་ཀྱིས་དགོས་པ་མེད། ཇག་རྐུན་ལ་གནོད་འཚེ་བྱེད་མི་རུང་། ཞེས་བཀའ་
བས་པ་ནི། རིགས་པའི་རྒྱལ་པོས། ཙནྡན་སྟེའུར་མཚུངས་པ་ལ། །ཆགས་བྲལ་
ས་ནི་བརྗོད་པ་ཡིན། །ཞེས་པའི་མཛད་པ་མངོན་དུ་གྱུར་པའོ། །ཟོང་འཕན་
གས་ནས་རྒྱ་དམག་གི་ཉེར་འཚེའི་དོགས་གཞི་ཤར་བས་གདན་ས་ཆེན་པོར་་་་་
ན་གཟིགས་བློ་བཟང་འཕྲིན་ལས་ཀྱི་ལྗགས་རྩོམ་ཆོས་རྒྱལ་འཕྲིན་བཅོལ་ཁམས་་་
སུམ་ཟ་ནུས་མ་འབུམ་ཕྲག་ཟླ་ཁོང་དུ་དག་ལོངས་སུ་སྒྲུབ་རྒྱུའི་ལྗགས་བཀོད་་་་་་
ལ། འཕྲིན་བཅོལ་འདི་བསྟན་དོན་ཁོ་ནར་དམིགས་པའི་འགངས་ཅན་ཞིག་
567



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཡིན་པར་ཡོངས་སུ་གྲགས་པར་མ་ཟད། རྡོ་རྗེ་འཆང་སཾགྷའི་ཞབས་ནས་ཀྱང་
བསྔགས་བརྗོད་རྒྱ་ཆེར་མཛད་སྐད་ཐོས། ཆུ་གླང( སྤྱི་ལོ༡༩༡༣）ལོ་གསར་གྱི་
དགའ་སྟོན་དང་། ཚེས་གཏོར། ཕྱག་དབང་། ཚོགས་ལངས་སོགས་མཛད་ཆེན་
ཡར་ལྡན་དུ་ཕྱག་བསྟར་དང༌། ཡོངས་འཛིན་བདག་ཉིད་ཆེན་པོའི་དྲུང་ནས་
ཀུན་རིག་གི་དབང་དང་། མགོན་བཀའ་བཅུ་གསུམ་གྱི་རྗེས་གནང་གསན། ཚེག་
བཞི་ལ་རྨེ་ཚང་གི་སྒར་གཞིས་སུ་ཕེབས་པར་སྟོན་ཆེན་དང་འབུལ་ནོད་རྒྱ་ཆེར་་་་
བཏེག རྒྱུད་པའི་འདུ་ཁང་གསར་བཞེངས་ཀྱི་ས་མིག་ལ་གཟིགས་ཏེ་ཤིས་བརྗོད་
ཀྱི་མེ་ཏོག་གཏོར་སྐབས་རྗེ་དགེ་ལེགས་མའི་སྣང་བརྙན་དང༌། སྔགས་རིམ་གྱི་
གླེགས་བམ་འབུལ་མི་བྱུང་། གྲྭ་ཚང་གི་ཆོས་ར་གསར་བསྐྲུན་ལ་གཟིགས་རྟོག་
མཛད་སྐབས་འཇམ་དབྱངས་སྨྲ་སེང་གི་སྐུ་ཞིག་འབུལ་མི་བྱུང་བ་སོགས་གང་་་་་་
ཅིའི་རྟེན་འབྲེལ་འགྲིགས་ཤིང་། རྩོད་རྒྱུགས་དང་། འདོན་རྒྱུགས་ཞིབ་ཏུ་བཞེས་
ནས་གསུང་གིས་དབུགས་དབྱུང་སྩལ། སྨོན་ལམ་གསུང་ཆོས་ཀྱི་མགོན་དང་།
འཆམ་དང་མཆོད་གཟིགས་དང་། ཚོགས་ཆེན་དང་། རྒྱུད་པའི་འདུ་ཁང་མྱུར་དུ་
གསར་སྒྲུབ་དགོས་པའི་ལྗགས་བཀོད་མཛད། མགོ་ལོག་འབོས་སྐལ་དང༌། ཨ་
སྐྱོང་དང༌། ཁང་གསར་དཔོན་བློན། མཁར་གསར་དང་། ཆག་ཝ་མའི་དཔོན་པོ་
སོགས་ཕྱོགས་ཡས་མས་ཀྱི་གདན་འདྲེན་པ་མང་དུ་འབྱོར། རྨེ་རྒྱལ་ཁབ་ཏུ་ཞག་
ཤས་རིང་ཚེ་དབང་དང་། ལེགས་ཚོགས་འཕེལ་རྒྱས་དང་། རྐྱེན་སེལ་གྱི་ཐབས་
འགའ་བཀའ་དྲིན་བསྐྱངས། རྒྱལ་ཁབ་ནས་ཀྱང་བརྙེན་བཀུར་གང་གཟབ་ངོས་
དངུལ་སྲང་བརྒྱད་བརྒྱའི་རྩིས་ཀྱི་བདོག་པ་བསྟར། མ་བློན་གཤོག་བཅུ་གཉིས།
རྔ་སྟོད་ཚོ་དྲུག ཨ་འདུས་རྣམས་ཀྱི་སྡེ་ཁྱིམ་སོ་སོར་ཕེབས་བཞུད་དང་། སྒོ་མང་
དགའ་ལྡན་བསླབ་གསུམ་ཟུང་འཇུག་བདེ་ཆེན་གླིང་སོགས་དགོན་སྒྲུབ་སྡེ་མང་་་་
པོར་ཞབས་ཀྱིས་བཅགས་ཤིང་ཆོས་དང་ཟང་ཟིང་གིས་རེ་བ་སྐོང་བར་མཛད་པ་་་
568



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ལ་སོ་སོ་ནས་འབྱོར་བསྟུན་གྱི་དངོས་འབུལ་སྤམ་མཐོ་བ་བཏེག གདན་སར་རྟ་
ཟོག་གི་ཕོག་ཐེབས་མོད་ཆེ་བ་དང༌། སྒོ་མང་སྒར་ལ་དངུལ་བྲེ་ཆེན་གཅིག་གིས་
མཚོན་རྔ་ལྗོངས་ཀྱི་གྲུབ་མཐའ་རིས་སུ་མ་བཅས་པའི་དགོན་སྒྲུབ་སྡེ་སོ་སོར་ལོག་་
ཐེབས་འཚེམས་མེད་དུ་སྩལ་ཅིང་། རྨེ་ཚང་དང་། རྔ་སྟོད་ཀྱི་གྱོད་ལ་འདོགས་
ཆིངས་མཛད། དབོ་ཟླའི་ཡར་ཚེས་ལ་དར་འཛོམས་ཀྱི་ལ་བཙས་བསྟོད་པར་
ཕེབས་སྐབས་འབྲུག་སྒྲ་སྒྲོགས་ཤིང་ཆར་གྱི་རྒྱུན་བབས་པ་ཡུལ་སྐྱོང་དགའ་བའི་་་་
མཚན་མར་གླེང་། ཚོགས་ཆེན་འདུ་ཁང་ཐེབས་སུ་མཛོ་རྟ་ཉེར་ལྔ་སྦྱར་ཞིང་།
གདོང་རིའི་དགོན་པར་ཞབས་སོར་བཀོད་དེ་ཚ་རོང་ཕྱོགས་སུ་སྒར་བཏེག དྲུང་
ཡིག་བློ་བཟང་སངས་རྒྱས་ཞེས་ཀིརྟིའི་དྲུང་ཡིག་རིམ་བྱོན་གྱི་ནང་ན་ཚུལ་ཁྲིམས་་་
གཙང་ཞིང་ལུགས་གཉིས་ལ་སྤྱིར་གཟིགས་པ་དགེ་བ། ལྷག་དོན་རིག་གནས་
ཕྱོགས་ལ་སྐུ་ཡོན་ཆེ་བའི་གྲགས་པ་མདོ་སྨད་ལྷོ་བྱང་དུ་རྒྱས་པ་དེ་ཉིད་ལས།
སྔོན་ཀུན་མཁྱེན་འཇིགས་མེད་དབང་པོས་གཙང་ནས་དྲུང་ཡིག་ཏུ་བླངས་པའི་་་་
ཡིག་རྒྱུན་རྩེར་སོན་ལ་སྦྱོང་བའི་སྒོ་བཏོད། མཚོ་བདུན་དང་། མ་དགོན་གྱི་བསུ་
བ་རིང་ཐུང་དང་། འབྲོག་པའི་ཐབ་བསུ་བདག་གིར་བཞེས་ཤིང་། ཕེབས་ལམ་
དུ་མཁའ་རིར་ལྷ་བསང་བསྔོས། ཚེས་བཅུ་བདུན་ལ་མཁར་དགུའི་དཔོན་པོ་ཚུལ་
ཁྲིམས་རྒྱ་མཚོས་གཙོས་བླ་གྲྭ་མང་བོའི་རྟ་ཐབ་ཀྱི་བསུ་བ་དང་། ཕྱི་ཉིན་མཆོག་
རྩེ་རྒྱལ་པོའི་ནང་བློན་མཁར་དགུའི་ང་རོ་བསོད་ནམས་བསྟན་འཛིན་དང་། མི་
ངེ་ངེས་རྩ་སོགས་ཀྱིས་མཚོན་པའི་ཏཱ་རོ་ཆེ་ཆུང་བཟང་གྲས་མང་བོས་རྟ་བསུ་་་་་
དང་། སྣམ་སྦྱར་གྱི་རྒྱལ་མཚན་ཐོགས་པའི་དགེ་འདུན་མང་བོས་སེར་སྦྲེང་
བཅས་མཚོ་བདུན་དགེ་ལྡན་བཀྲ་ཤིས་ཆོས་གླིང་གི་བླ་བྲང་ཆེན་པོར་ཞབས་སེན་་་
ལེགས་པར་བཀོད། དམར་ཕྱོགས་ཀྱི་དགའ་བ་གཉིས་པར་འདུ་ཁང་དུ་ཁྲི་འབུལ་
དང་བཅས་སྟོན་ཆེན་ཕུལ་ཏེ་བརྟན་བཞུགས་ཀྱི་བཤད་པ་ཞུས། དགོན་དེ་དང་།
569



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཆོག་རྩེ་ལུང་བ་གསུམ་གྱི་ནང་ནས་སྟོད་པའི་ལུང་བའི་སྐྱེ་ཕོ་མོ་རྣམས་ལ་ཚེ་་་་་
དབང་སོགས་ཆོས་འབྲེལ་ཕོག་པར་རྟེན་འབྱུང་གི་ན་ཚོད་དར། འདོན་རྒྱུགས་
བཞེས་ཏེ་ལྗགས་བཀོད་གང་དགོས་དང་། མཁར་དགུའི་ནང་ཆེན་དུ་ཞག་
བཞུགས་ངོས་ཆོས་སྦྱིན་འགའ་དང་། ཇོའི་སྐུ་གསར་བཞེངས་ལ་ཡེ་ཤེས་པ་སྟིམ་
པའི་སྤྱན་དམིགས་མཛད་པར་སྐུ་ཡོན་བཟབས། གདན་ས་ཆེན་པོ་ནས་འཚམས་
ཞུས་པའི་མི་སྣ་གཏོས་ཆེན་འབྱོར་བར་འཇིགས་བྱེད་རྩ་སྔགས་དུང་ཕྱུར་བསྒྲུབ་་་
རྒྱུའི་ལྗགས་བཀོད་མཛད་དེ་བླ་གྲྭ་མང་བོས་བསྙེན་པ་བཏང་ནས་ཕྱོགས་བཞིར་་་་
ལས་བཞིའི་སྦྱིན་སྲེག་ལུག་བཅུག འདི་སྐབས་བཟོད་པ་ནག་ར་ཟེར་བ་སྦྱིན་པ་
དག་གི་མཐིལ་ཞིག་ཡོད་པ་ནད་ཀྱིས་གདུངས་པ་འཆི་བའི་ལུགས་སུ་བྱས་ནས་་་་་
བསྔོ་རྟེན་ཕུལ་བ་འབྱོར་བར་རྒད་པོ་ད་ལམ་མི་འཆི་བར་སངས་དྭངས་སུ་སོང་་་་་
ཡོད་གསུངས་པ་དང༌། སྤྱན་རས་གཟིགས་དང་སྒྲོལ་མའི་བྲིས་ཐང་གཉིས་རབ་
གནས་ལ་ཕུལ་བར་མ་བཀྲམ་པ་ནས་སོ་སོར་འཁྲུལ་མེད་ངོས་འཛིན་མཛད་པས་་་
ཞབས་པད་དུ་འཁོད་པ་རྣམས་དད་པའི་ས་ལ་བཀོད། ཚེས༢༨ལ་བཏེག་ནས་མ་
དགོན་དུ་མགོན་པོར་མཆོད་སྤྲིན་བཅས་རྒྱ་དམག་གི་ཉེར་འཚེའི་དོགས་གཞི་ལ་་་
བརྟག་བསྒྲིལ་གནང་བའི་དོན་ལྟར་ཉེས་སྐྱོན་མེད་ཚུལ་གྱི་བཀའ་ལུང་ཡས་མས་་་
སུ་བསྒྲགས། ཀཱ་ལ་རིར་འཇམ་དཀར་དང་ཚེ་ལྷའི་ལྗགས་བསྙེན་སྦྱིན་སྲེག་དང་
བཅས་སྐུ་ཉམས་སུ་བསྟར། ཞག་ཤས་ནས་ཚོགས་ཐུགས་ཐོག་ནས་གསུངས་པ་
སོགས་ལྷག་པའི་ལྷས་བྱིན་གྱིས་བརླབས་པའི་ཉམས་མངོན་མཚན་ཅན་བྱུང་།
བཅད་རྒྱ་གྲོལ་འཕྲལ་ཅི་ཝ་དང་ཤར་ཀར་ཆོས་སྦྱིན་དང༌། བཞི་བའི་ཡར་ཚེས་ལ་
མགོན་ཁང་ནས་བསྐང་གསོ་རྒྱས་པ་དང་བཅས་གཟབ་གསོལ་བཏང་ཐོག་་་་་་་་
དམངས་ལ་མགོན་པོའི་མཇལ་ཁ་བཏང་། མཚོ་བདུན་ནས་འཚམས་ཞུས་དང་
སྦྲགས་རྗེས་སོར་འཇིགས་བྱེད་དབང་སྩོལ་བའི་སྙན་སྐུལ་ཕུལ་ཅིང་། ཚེས་དགུ་
570



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ལ་སྒར་བཏེག་ནས་བཞག་རར་ལ་བཙས་བསྟད་དེ་མྱི་རྩ་ཚང་དུ་རྐྱེན་སེལ་འགའ་
དང་། ཚེ་དབང་གནང་། རྔ་བ་ནས་འཚམས་ཞུས་དང་སྦྲགས་གདན་ཞུས་བགྱིས་
པར་ཞལ་ལན་མ་མཛད་པར་ཚ་རུ་མ་དང་རྔ་བར་གྱོད་རེ་ཡོད་པ་བདེ་འཇགས་་་་
བྱས། མཁའ་རིར་ལ་བསྟོད་དང་བསང་མཛད་དེ་མཚན་ཉིད་དགོན་དུ་ཨ་མཆོག་
ཚང་དང་མཇལ་འཛོམས་བསྐྱངས། སོ་མང་རྒྱལ་པོའི་ནང་བློན་ཁྲོ་ཆུའི་ཏཱ་རོ་
དབང་ཆེན་གྱི་བུ་སོགས་ཏཱ་རོ་བཟང་གྲས་ཀྱི་སའི་དོད་འགའ་མཇལ་ཕྱག་ཏུ་་་་་་
བཅར་ནས་ལྗགས་བཀོད་གང་ཞུས་ཀྱི་ལན་འཚེམས་མེད་དུ་སྩལ་ཏེ་རྗེས་སུ་་་་་་
བཟུང་། གཅའ་ཚང་བརྒྱུད་ཆག་ཝ་མར་ཕེབས་བཞུད་སྐབས་གློ་བུར་དྲུག་ཅུ་བ་
དང་ཆ་གསུམ་ཞིག་སྒར་ཐོག་ནས་འདོན་དགོས་ཞེས་ཡང་ཡང་གསུངས་ཀྱང་་་་་་
ཡོངས་འཛིན་ཚང་ནས་ཉེར་དགུ་དང་ཉེ་བས་དེ་ཉིན་གསུངས་པ་འགབ་ཅེས་་་་་
བཤོལ། ཕྱི་ཉིན་སྒར་ཁ་ནས་གཅིག་གློ་བུར་དུ་ཤི་བས་སྔར་གྱི་གསུང་ལ་གཟོད་
ཡིད་ཆེས་པ་བྱུང་། གདན་འདྲེན་པ་མང་པོའི་མོས་བསྟུན་གྱིས་ཕེབས་བཞུད་ཀྱི་
སྒོ་བཏོད་པར་མི་འགྲོ་ཞེས་གསུངས་ཤིང་ཅུང་ཟད་བསྙུན་ཚུལ་བཞེས་པར་བརྟེན་
མགྱོགས་ཤད་ཀྱིས་ཕེབས་པ་སྣོན་ཟླའི་བཅུ་བཞི་ལ་གདན་སར་འབྱོར།
༨. འདུ་ཁང་ཆེན་མོ་ལུང་རིག་སྤུངས་པའི་གན་མཛོད་ཀྱི་ཐོག་
ཁང་གྲུབ་པའི་དགའ་སྟོན་དང་། རིམ་པས་འདུ་ཁང་ནང་
རྟེན་བཞེངས་ཞལ་ཐང་སྒྲིག་གཤོམ་གྱིས་རབ་གནས་
བྱིན་འབེབས་གནང་བ་སོགས་ཀྱི་སྐོར།
སྐབས་ཤིག ས་རྣམས་བསྐོར་ཏེ་སླར་ཡང་ལྡོག་འགྱུར་བ། །ཞེས་པ་རྟ་
མཆོག་ཅང་ཤེས་ཀྱིས་གནམ་ས་བསྐོར་ནས་འོངས་ཀྱང་ཆད་རྒྱུ་མེད་ཅེས་པ་རེད་་་་
571



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཅེས་གསུངས་པ་སྐུའི་ན་ཚོད་ལ་དཔགས་པའི་ཡ་མཚན་གྱི་གནས་སུ་འཁུམས།
སྔ་ཕྱིར་ཞབས་བརྟན་དུ་སྲོག་བླུ་སྟོང་ཕྲག་ཉེར་ལྔ་དང་། སྨྱུང་གནས་སྟོང་ཕྲག་
དྲུག་ཁས་ལེན་པ་བྱུང་། ཀུན་མཁྱེན་འཇམ་དབྱངས་བཞད་པ་དབུས་ནས་སླར་
འབྱོར་བར་མི་སྣ་ཆེད་མངགས་གདོང་དངུལ་གཅིག གོས་ཕྲུག་ཟུང་། རྟ་ཆེན་
རྩེར་སོན་བཅས་ཀྱི་འཚམས་ཞུས་ཕུལ། གཟའ་རུ་དང་གླིང་བར་གཤིན་པོ་རྗེས་
འཛིན་གྱི་འཕྲིན་ལས་བསྐྱངས་ཏེ་གདན་སར་ཕེབས། ལོ་སྔ་མར་རྔ་བར་ཕེབས་
པ་ནས་འདིའི་བར་དངུལ་རྡོ་ཚད་བཞི་བཅུ་ཙམ་དང་། རྟ་ཟོག་བདུན་བརྒྱར་ཉེ་
བའི་ཕྱག་འབྱོར་བྱུང་བ་ལས་གཞི་ཆེ་བ་འདུ་ཁང་གསར་བཞེངས་ཀྱི་ཆ་རྐྱེན་་་་་
སྦྱོར་བ་གནང་། ཞོད་ཆེ་བ་འདུ་ཁང་གསར་སློང་སོགས་ཀྱི་འགལ་རྐྱེན་དུ་གྱུར་
པས་ཆར་གཅོད་དགོས་ཚུལ་ཞུས་པར་སྤྱན་དམིགས་མཛད་པས་ཟླ་བ་གཉིས་རིང་
ཆར་གཏན་མ་བབས་པ་སྣོད་བཅུད་ལ་དབང་འབྱོར་བའི་རྣམ་ཐར་དུ་སྣང་།
དྲུག་པའི་ཉར་འདུ་ཁང་ཆེན་མོའི་ཀ་བ་སློང་དུས་དང་། གདུང་གཏེར་འབུལ་
སྐབས་སོ་སོར་སྐུ་དངོས་ཕེབས་ཀྱིས་སྤྱན་དམིགས་དང་ཆོས་སྤྱོད་ཀྱི་རིམ་པ་མང་་་་
ཙམ་སྐུ་ཉམས་སུ་བསྟར། འདུ་ཁང་ཨར་ལས་ཆེད་དྲག་པོ་རྩལ་གྱི་སྲུང་ནགས་
ལས་ཤིང་མང་དུ་བླངས་པའི་ས་བཅུད་ཉམས་གསོའི་དོན་བདུན་པའི་ཡར་ཚེས་་་་
ལ་ས་བཅུད་བུམ་གཏེར་བརྒྱ་དང་བཅུ་གསུམ་སྦྱར་བཅུག གཟའ་རུའི་སྒྲས་རར་
ལ་བསྟོད་དང་བསང་གནང་ཞིང་དེ་ཕྱོགས་སུ་ཕེབས་བཞུད་ཅུང་ཟད་དང་། ཨ་
སྐྱ་སྟོད་པ་དང་ཨ་སྐྱིད་བར་གྱོད་ཆེན་ཞིག་ཡོད་པ་སྡུམ་པའི་འཕྲིན་ལས་ཡངས།
འཇམ་དབྱངས་བཞད་པས་འཚམས་ཞུས་དངོས་འབུལ་གཏོས་ཆེན་དང་། ཧོར་
ཚང་སོགས་ནས་འཚམས་ཞུས་འབུལ་མི་མང་དུ་སླེབས། སླར་གདན་སར་བྱོན་
ནས་འདུ་ཁང་ཆེན་མོའི་སྒང་སྟོན་སྐབས་སྐུ་དངོས་ཕེབས་ཀྱིས་མཛད་སྒོ་རྣམས་་་
ཕྱག་ཏུ་བཞེས་ཤིང་། རྨོག་རུའི་འགོ་བས་ཞུས་ཏེ་ཟམ་ཚར་ཕེབས། མཛོད་ཚང་
572
མ



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ལ་ཕེབས་བཞུད་དང་། བརྒྱད་པའི་ཉར་ཟླ་འཛིན་དང་བསྟན་གདན་སར་འཇམ་
དབྱངས་དཀར་བོའི་ལྗགས་བཟླས་ལ་འགྲུས། འདུ་ཁང་ཐོག་བཞི་བའི་རྩེ་ནས་
ལས་མི་ཞིག་ལྷུང་བ་ལ་ཉེས་སྐྱོན་ཅི་ཡང་མ་བྱུང་བ་རྗེ་འདིའི་བྱིན་མཐུར་གླེང་།
ཆོས་དཔལ་ཞིང་དུ་རིབ་ཕེབས་དང་། རྐྱང་ཚའི་ཆུ་ཚན་དུ་བདུན་གཅིག་འཕྲོད་
བསྟེན་མཛད། མགོ་ཟླར་རི་ཁྲོད་ནས་འཇིགས་བྱེད་བཅུ་གསུམ་མའི་བསྙེན་པ་ཁ་
སྐོང་སྦྱིན་སྲེག་ཚོགས་འཁོར་དང་བཅས་ཕྱག་ཏུ་བསྟར་བ་ནས་བཟུང་རྗེ་བློ་་་་་་་
བཟང་འཕྲིན་ལས་ཀྱི་རྣམ་ཐར་བཞིན་སྒྲུབ་ཐབས་ཟ་མ་ཏོག་ལ་ཉམས་བཞེས་་་་་
ཆག་མེད་མཛད། ཆོ་ག་འདི་ཆེད་དུ་ཐུགས་འཛིན་མཛད་མ་དགོས་པར་བདུན་
གཅིག་གླེགས་བམ་ལ་བརྟེན་ཙམ་བགྱིས་འཕྲལ་བྱང་ཆུབ་པ་བྱུང་བ་ནི། དེང་
དུས་དམ་པའི་ཡང་སྤྲུལ་ཏུ་ཁས་འཆེ་བ་ཤོ་ལོ་ཀ་རེའི་དོན་དུ་ཡང་བསྐལ་ཆེན་་་་་
གྲངས་མེད་གསུམ་གྱི་ཚོགས་གསོག་དགོས་པ་དག་ལ་དཔགས་ན་ཆེས་ཡ་མཚན་་་
པ་དང་། དམ་པ་གོང་མའི་ཐུགས་ཀྱི་བག་ཆགས་སད་པའི་རྣམ་ཐར་ངོ་མཚར་བ་
ཞིག་གོ །མཁན་ཟུར་བ་དགེ་སྤྲུལ་སྐུ་བློ་བཟང་སྦྱིན་པ་འདའ་ཁར་ཞབས་པད་དུ་
བཅར་ཏེ་སྙན་སྐུལ་འགངས་ཅན་ཕུལ། བྱང་ཁོག་ཏུ་ཕེབས་སྐབས་སྔར་བཀའ་
བཀོད་སྩལ་ཡོད་པ་ལྟར་དོ་ལོ་སངས་རྒྱས་རྒྱ་མཚོ་ནས་འདུ་ཁང་གསར་བའི་སྤེན་་
རྒྱན་ཚ་གསེར་ཅན་གསར་བསྒྲིགས་གྲུབ་པ་དང་ཆབས་ཅིག་དངོས་འབུལ་སྤམ་་་་
མཐོར་བཏེག བཀའ་འགྱུར་ཚར་དགུ་དང་། སྒྲོལ་ཆོག་ཁྲི་ལྷག་སོགས་ལོ་འདིར་
ཞབས་བརྟན་གཞི་ཆེན་མང་དུ་བསྒྲུབས། ཤིང་སྟག( སྤྱི་ལོ༡༩ ༡༤) ལོ་གསར་གྱི་
མཛད་སྒོ་རྣམས་དཀྱུས་སྲོལ་བཞིན་ཕྱག་ཏུ་བསྟར་ཏེ། ཚེས་གསུམ་ལ་འདུ་ཁང་
གསར་བར་ཕྱག་བདར་གྱིས་རྟེན་གསུམ་རགས་བསྡུས་དང་། ཆོས་སྐྱོང་ཁག་གི་
ཞལ་ཐང་སྤྱན་དྲངས་ནས་རབ་གནས་མདོར་བསྡུས་མཛད། སྨོན་ལམ་རིང་དུས་
འཁོར་འདུ་ཁང་སྟེང་གི་གཟིམ་ཆུང་དུ་རྒྱུན་བཞུགས་ངོས། ཚེས་ལྔ་ནས་འདུ་
573



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཁང་གསར་བར་སྨོན་ལམ་ལ་ཚོགས་ནས། རབ་འབྱམས་པ་ཐུབ་བསྟན་རྒྱ་མཚོས་
རབ་འབྱམས་པའི་དམ་བཅའ་བཞག་པར་གཟིགས་རྟོག་དང་། དཀར་ཕྱོགས་ཀྱི་
དགའ་བ་གསུམ་པར་འདུ་ཁང་གསར་བར་སྨོན་ལམ་གྱི་ཚོགས་དབུར་ཞབས་པད་
གསར་དུ་བཀོད། འདུ་ཁང་ཞལ་བསྲོར་བྱིན་རླབས་སྤུངས་ཞུས་ཀྱི་ལྗགས་ཁྲིད་
མདོར་བསྡུས་དང་། སྨོན་ལམ་གྱི་མགོན་དུ་ཕེབས་ནས། ལྗགས་བསྔོ། བསྟན་
འབར་མ། བདེ་སྨོན་སོགས་ཐུགས་སྨོན་དང་བཅས་ཏེ་གནང་། ཚེས་བཅུ་གསུམ་
ལ་སྨོན་ལམ་སྦྱིན་བདག་གདན་ས་རང་གི་གྲྭ་རིགས་དཀོན་མཆོག་རྒྱ་མཚོ་དང་།
བློ་བཟང་ཡེ་ཤེས་གཉིས་ནས་ཚོགས་དབུར་ཞུས་ཏེ། མཎྜལ། སྐུ་གསུང་ཐུགས་
རྟེན། དངུལ་བྲེ་ཆེན་གསུམ། ཇ་ལན་དོའུ་སུམ་ཅུ་སོགས་དངོས་འབུལ་དང་།
འདུ་ཁང་གསར་བའི་གསེར་ཚོན་སོགས་ཀྱི་ཐེབས་སུ་རྡོ་ཚད་དྲུག་ཅུ་སྦྱར། སྦྱིན་
བདག་གཉིས་ལ་སྐུ་འགག་རེ་དང་། དངུལ་བྲེ་རེ་གསོལ་རས་སུ་སྩལ། འཆམ་
གཟིགས་དང་མཆོད་གཟིགས་སོགས་དཔེ་བསྒྲེས་བསྐྱངས། དབོ་ཟླའི་ཚེས་བཅུ་
གཅིག་ནས་འགྲེལ་བ་དོན་གསལ་ཐུགས་འཛིན་གྱི་དབུ་བཙུགས་ཏེ་དེ་ལ་ཧུར་་་་
ཐག་མཛད་བཞིན་བྱམས་མེ་དང་གླིང་བའི་དཔོན་ཚང་གཉིས་ཀྱིས་གཙོས་བྱམས་་
ཐང་གླིང་བ་གཟའ་བཞག་རྣམས་སུ་གཤིན་པོ་རྗེས་འཛིན་གྱི་བཀའ་དྲིན་བསྐྱངས་
ཤིང་། གདན་སར་མཁན་པོ་བ་དགེ་བ་འདས་པའི་སར་ཕེབས་ཏེ་དེ་ཉིད་ཀྱི་
ཐུགས་བཞེད་འགྲུབ་པའི་ཆོས་སྤྱོད་ཕྱག་ཏུ་བསྟར། གྲྭ་ཚང་ནས་གྲྭ་བ་བརྒྱ་ལྷག་
ལ་ཡ་མ་རཱ་ཛཱའི་བསྙེན་མཚམས་ཁ་སྐོང་དང་བཅས་བགྱིད་དུ་བཅུག དུས་འཁོར་
ས་གར་མཆོད་གར་དང་། རྩོད་རྒྱུགས་འདོན་རྒྱུགས་དང་། བདུན་གཉིས་རིང་
ཆབ་ཚན་གྱི་འཕྲོད་བཞེས་སྨར། ཤིས་ཚང་དཔོན་པོ་བརྩོན་འགྲུས་དང་དཀོན་
མཆོག་གཉིས་ནས་ཞུས་པ་བཞིན། ཧི སྐྱབས་གསུམ་རྒྱལ་བ་ཀུན་གྱི་ངང་ཉིད་
ལས། །བསྟན་སྲུང་ཀུན་གྱི་གཙོ་བོ་གུར་མགོན་དཔལ། །ཆོས་རྒྱལ་སྐུ་ལྔ་འཕྲུལ་
574



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
བློན་དཔའ་བོ་རྩལ། །ཆོས་སྐྱོང་རྣམས་ཀྱི་མཐུ་སྟོབས་གཟི་བརྗིད་ཀྱིས། །སྦྱིན་
པའི་བདག་པོའི་མགོན་དང་སྐྱབས་མཛོད་ལ། །འགལ་རྐྱེན་ཀུན་སེལ་མཐུན་རྐྱེན་
མ་ལུས་པ། །ཚུལ་བཞིན་འགྲུབ་པའི་བཀྲ་ཤིས་དགེ་མཚན་ཀུན། །རྟག་ཏུ་ཡར་
ངོའི་ཟླ་ལྟར་འཕེལ་བར་མཛོད། །ཅེས་གནང་བ་བཅོས་བསྒྱུར་གང་ཡང་མ་བྱས་
པ་སྟེ། སྐུའི་ན་ཚོད་ལ་དཔགས་པའི་མཁས་པའི་བྱ་བ་རྣམ་གསུམ་ལ་དབང་
འབྱོར་བའི་རྣམ་ཐར་དུ་འཁུམས། འདུ་ཁང་ཕྱི་ནང་དུ་བུམ་གཏེར་བརྒྱ་ཕྲག་སྦ་
བ་དང་། དྲན་པ་བླ་མ་འདས་པར་མཆོག་ཁྲུས་མཛད། ཀོ་ཇོའི་ཀུན་སྤངས་ནས་
རྗེ་སྐུ་བྱོན་གཙང་དང་། གནས་བཅུའི་བྲིས་ཐང་གཉིས་ཕུལ་ཏེ་འཕྲལ་ཡུན་དགེ་
བའི་སྐྱབས་གསོལ་ཕུལ་ཅིང་། མགོན་པོའི་ལྡེར་བཟོ་ཆེ་བ་མགོན་ཁང་དུ་ཚེགས་
མེད་གདན་འདྲེན་པའི་མགོན་དུ་ཕེབས། འདུ་ཁང་དུ་བཞུགས་རྒྱུའི་ནོར་ལྷའི་
གཏེར་བུམ་སོ་སོར་བྱིན་ཕབ་ནས་ཀོ་ཇོའི་འདུལ་འཛིན་སོགས་ལ་ཚད་ལྡན་་་་་་་
བསྒྲུབ་རྒྱུའི་བཀའ་ཕེབས། ནུར་མའི་དཔལ་བློ་ན་བར་སྤྱན་དྲངས་སྐབས་རེ་ཞིག་
མི་འཆི་བས་ད་ལན་མི་ཕེབས་ཞེས་ཐག་བཅད་ཀྱང་ཨུ་ཚུགས་མཐར་སྐྱེལ་བྱས་་་་
པའི་མོས་བསྟན་གྱིས་ཕེབས། ཤིས་ཚང་དཔོན་པོ་ལྔ་ལམ་དུ་ཐེགས་ཉེ་བའི་
མགོན་མཛད་དེ། གཟའ་བཞག་གཉིས་ཀྱི་ས་རྩོད་ལ་འདོགས་ཆིངས་བྱས། ནུར་
མ། མཚན་སྒྲོགས་དགོན། ཁྱོ་ཁོ་སྨད་རྣམས་སུ་མཛད་སྒོ་རྣམས་ཕྱག་ཏུ་བསྟར་
བར་རྟ་ཐོག་ལྔ་བརྒྱ་དང་། དངུལ་ནོམ་མང་བོའི་ཕྱག་འབྱོར་བྱུང་ཞིང་། སྲོག་བླུ་
མང་དུ་མཛད། དེར་བཞུགས་སྐབས་བླ་བྲང་གི་བླ་གྲྭ་མང་བོས་ཀྱང་གུས་འདུད་
ཞུས། གདན་སར་འབྱོར་འཕྲལ་ཕྱོགས་ཕེབས་ཀྱི་དངོས་རྫས་ཕལ་ཆེར་འདུ་ཁང་
གི་ཆ་རྐྱེན་དུ་སྦྱར་ཏེ་གཞི་ལས་འབྱུང་བའི་བསོད་ནམས་རྒྱ་ཆེན་པོའི་ཡན་ལག་ཏུ་
བསྒྲུབས། ། རིགས་གྲྭའི་སྦྱིན་བདག་ཨ་སྐྱིད་གཤོག་ནས་ཚོགས་དབུར་ཞུས་ཏེ་
དངོས་འབུལ་བཏེག ཟླ་བ་བརྒྱད་པའི་ནང་དྲུང་ཆེན་བློ་བཟང་སངས་རྒྱས་ཆེད་
575



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མངགས་ཀྱིས་སྤྱང་ལུང་ཁྲི་རྒན་རྡོ་རྗེ་འཆང་འཇམ་དབྱངས་ཐུབ་བསྟན་རྒྱ་མཚོ་་་
དཔལ་བཟང་བོར་རིགས་ཀྱི་བདག་པོ་མཛད་རྒྱུའི་སྙན་སྐུལ་དང་བོ་ཕུལ་བར། །
དགྱེས་པའི་ཞལ་བཞེས་དང་སྦྲགས། རྗེ་གོང་མའི་རྣམ་ཐར་ལྗགས་རྩོམ་གྲུབ་པའི་
གླེགས་བམ་ཕུལ་ཏེ། རྗེ་ཉིད་ནས་འདིའི་ནང་གསལ་བ་ལྟར་གྱི་རྣམ་ཐར་ཐམས་
ཅད་གྲུ་བཞིར་བདག་གིར་བཞེས་པ་དང༌། ཕྲན་ལའང་མཇུག་གི་སྨོན་ཚིག་གི་
དོན་ལྟར་ཐུགས་སྨོན་གནང་དགོས་ཞེས་ཞུ་འཕྲིན་ཕུལ་བ་མི་སྣ་སླར་འབྱོར་་་་་་
གདོང་ཕྱག་ཏུ་སོན་པས་དགྱེས་ཚོར་བརྟས། ཐེ་རོང་དུ་རྒྱ་དམག་གི་ཉེར་འཚེའི་
སྒོ་བཏོད་པར་ཉེས་སྐྱོན་མི་འབྱུང་ཞེས་སྔ་ཕྱིར་གདེང་དང་ལྡན་པའི་གསུང་ཡང་་་་
ཡང་ཕེབས་ཏེ་དད་པའི་ས་ལ་བཀོད། ནུར་མའི་སྟག་སྨྱོན་ཚེ་ཐོ་དུས་ཆོས་སུ་གྱུར་
པར་གཤིན་པོ་རྗེས་འཛིན་དང་། མི་ངོ་རྣམས་ལ་རྩུབ་ཆག་ཆེ་བར་མོ་ལུང་མང་
པོས་བཤད་པའི་རྐྱེན་སེལ་དུ་ཞི་བའི་སྦྱིན་སྲེག་གནང་ནས་སླད་ཆར་ལབ་ལ་་་་
མང་བོའི་རྗེས་སུ་མི་འབྲང་བར་སེམས་བདེ་བར་བསྡད་ན་སྐྱོན་མེད་ཅེས་་་་་་་་་
གསུངས་པ་ཇི་བཞིན་མི་བསླུ་བར་བྱུང་སྣང་། རྟ་ཕོ་རྒོད་ཉེར་ལྔ་དང་དངུལ་
འགའ་འདུ་ཁང་གི་ཤིང་བཟོའི་ལག་ཡོན་དུ་སྦྱར། སྨིན་ཟླར་རྟ་ཡང་གི་ལྗགས་
བསྙེན་གནད་སྨིན་མཛད་སྐབས་བྲིས་ཐང་ཐམས་ཅད་ཀྱི་ངོས་ན་མཚོན་ཆ་སྣ་་་་་
ཚོགས་ཡོད་པའི་གཟིམ་རྨིས་བྱུང་ཞིང་། ཁ་སྐོང་དཔའ་བོའི་སྟོན་མོ་དང་བཅས་
པ་གྲུབ་ནས་ལྔ་མཆོད་ཀྱི་མཆོད་འབུལ་མཛད། ཐེ་རོང་ནས་གདན་ཞུས་ནན་ཆེ་
བར་བརྟེན། མགོ་ཟླའི་ཡར་ཚེས་ལ་སྒར་བཏེག་ནས་ཉར་གཟའ་རུ་བཀྲ་ཤིས་
ཐང་དུ་སྒར་བཏབ། གཤོག་ཁག་སོ་སོ་ནས་གདན་ཞུ་བ་སྐྱར་མ་དང༌། འཚམས་
ཞུས་སྟབས་འབྲེལ་དུ་བྱུང་། གཟའ་རོང་བར་སྨད་ཀྱི་གྱོད་སྡུམ་པའི་འཕྲིན་ལས་
ཀྱི་སྒོ་བཏོད་ཀྱང་དོན་སྨིན་མ་བྱུང་། གཟའ་ཚོང་སྒར་གྲོང་། སྦས་པ་ཁ་གསུམ།
དཔལ་ཤེས་གོང་འོག འབྲོང་ཚ་ཉིན་སྲིབ། མ་ལག་སྒང་གསུམ། སྔོ་ཆེ་དང་།
576



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
བྲག་སྒམ་སྒར་གྲོང་། པགས་པའི་དགོན་གྲོང་སོགས་སུ་ཕེབས་བཞུད་རིམ་པར་
གནང་། ཕྱག་མཛོད་མཛོ་སྒར་ཁ་བ་བློ་བཟང་དར་རྒྱས་ཞེས་རང་དོན་གྱི་འཁྲི་བ་
རྡུང་ཟད་ཀྱང་མ་འདྲེས་པར་བླ་མའི་སྐུ་དོན་ཁོ་ན་སྒྲུབ་པ་ཞིག་ཡོད་པ་འདས་་་་
པར་གཤིན་པོ་རྗེས་འཛིན་གྱི་བཀའ་དྲིན་བསྐྱངས། བོ་ཤོད་དགོན་དུ་ཤིང་
པོས( སྤྱི་ལོ༡༩ ༡༥） གནམ་ལོ་གསར་བཞད་ཀྱི་དུས་སྟོན་དང་། ཚེས་གཏོར་
ཐོགས་དཀྱུས་སྲོལ་ཉམས་མེད་མཛད། མཁར་ཆེན་སྲིབ་པར་ལོ་ཤས་རིང་ལོ་ཉེས་
སོགས་མི་འདོད་པ་མང་བོ་བྱུང་རྐྱེན་དད་གདུང་གིས་སྤྱན་དྲངས་པ་ལྟར་ཕེབས་་་
བཞུད་དང་སླད་ཆར་འདོད་མོས་རྣམས་ཡིད་བཞིན་འགྲུབ་པའི་ཞལ་བཞེས་་་་་་་
གནང་བ་བདེན་པའི་མཐའ་ཅན་དུ་གྱུར། ལྷ་འབྲུམ་གྱི་དོགས་གཞིར་བརྟེན་
གདན་ས་ནས་ལུང་ཞུས་ཕུལ་བ་ལྟར་མཛོད་དགེ་གླིང་བའི་ཨེམ་ཆི་བསྟེན་ན་་་་་་་
ལེགས་པའི་ལྗགས་བཀོད་མཛད་པ་ལྟར་མཐའ་ཡག་པ་བྱུང་། དབྱིས་སྟོད་སྒར་
གྲོང་། འབྲིང་བ་སྟོད་ཚང་རྣམས་བརྒྱུད་གཉིས་པའི་བཅུ་བདུན་ལ་གདན་སར་
བྱོན། ནག་ཟླར་ཨ་སྐྱིད་དང་། ཨ་རྒྱལ་སྟོད་པའི་གྱོད་མྱུར་བར་སྡུམ་པའི་གྱོད་
དབང་སྩོལ་བར་ཕེབས་ལམ། བྱམས་མེ། གླིང་བ། མཛོད་སྟོད། པན་ཡུ་སོགས་
ཀླུ་མོས་པ་བསྐངས་ཏེ། ཨ་སྐྱིད་དང་། ཨ་རྒྱལ་སྟོད་པར་ཆོས་སྦྱིན་དང་། ཁྱིམ་
ཕེབས། སྟག་ཚ་དགོན། གནས་བཞི། པན་ཡུ་དགོན་སོགས་བརྒྱུད་ཆོས་པ་སྲིབ་
གོ་ཇོའི་སངས་རྒྱས་རྒྱ་མཚོའི་ཕ་འདས་པའི་གཤིན་སྔས་སུ་ཕེབས། གདན་སར་
ཕེབས་ནས་དངུལ་བྲེ་ཆེན་བཅུ་དང༌། རྟ་ཟོག་སུམ་ཅུ་འདུ་ཁང་ཐེབས་སུ་ཏུ་སྦྱར།
དཔོན་བོ་ཆོས་འཕེལ་ཞེ་དགུའི་གེགས་ཐོག་ལ་སླེབས་དོན་དངུལ་སྲང་ལྔ་བརྒྱ་་་་
ལྷག་པས་ཡ་མ་རཱ་ཛཱ་མང་པོ་དང་། སེང་གདོང་དུང་ཕྱུར་སོགས་གེགས་སེལ་མང་
དུ་བསྒྲུབས་བཅུག རེབ་གོང་ནས་གོང་ས་སྐལ་ལྡན་དྲུག་པ་ཆེན་པོ་དགོངས་པ་
ཆོས་དབྱིངས་སུ་གཟིམས་པའི་དོན་རྒྱ་དངུལ་རྟ་རྨིག་མ་སོགས་ཚན་གྲངས་མང་་་་
577



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པོ་འབྱོར་བར་དགོངས་པ་ཡོངས་སུ་རྫོགས་པའི་ཐུགས་དམ་ཉམས་བཞེས་དང་།
མི་སྣ་ཆེད་མངགས་ཀྱིས་གདུང་འཐུད་དུ་དངུལ་རྟ་གོས་སོགས་བཟབས། ཀུན་
མཁྱེན་འཇམ་དབྱངས་བཞད་པ་སྟོད་ཕྱོགས་ནས་ཕེབས་ལམ་འདུ་ཁང་སྟེང་ད་་་་
མཇལ་དར་རྩེ་སྤྲོད་སྒོས་དགྱེས་འཛོམས་ཀྱིས་གསོལ་ཇ་ཞུས་ཏེ། དངུལ་བྲེ་ཆེན་
ལྔ་དང་། རྟ་ཕོ་རྩེར་སོན་སོགས་འབུལ་བ་སྤམ་མཐོར་བཏེག་ཅིང་། ཀུན་མཁྱེན་
མཆོག་ནས་ཀྱང་དངུལ་རྡོ་ཚད་གཅིག་དང་། ན་བཟའི་རྒྱུ་རྩེར་སོན་མང་ཙམ་
ཕུལ་ཏེ་བྱོན། སྔར་གདན་སར་གཤིན་རྗེའི་གཤེད་ཀྱི་རྩ་སྔགས་དུང་ཕྱུར་སྒྲུབ་
སྲོལ་བཙུགས་པ་ལྟར་འདི་སྐབས་དུང་ཕྱུར་སོང་བའི་སྦྱིན་སྲེག་འབུལ་བ་དང་།
རེབ་གོང་ནས་རྒྱ་ཚང་མའི་རི་ཁྲོད་པ་རྡོ་རྗེ་རབ་བརྟན་ཆེད་བསུས་ཀྱིས་ཆོས་རྒྱལ་
བསྐང་ཆེན་གསར་འཛུགས་དང་། རྔ་བའི་བདུད་འདུལ་ཚང་སོགས་ལ་མན་ངག་
རྣམ་གསུམ་གྱི་རྒྱན་འབོགས་སུ་བཅུག ཀུན་སྤངས་མཁྱེན་རབ་རྒྱ་མཚོ་ནས་ཀྱང་
ཞབས་བརྟན་ཁ་ཤས་བསྒྲུབས། ཡོངས་འཛིན་ཚང་གིས་སྔར་ནས་ཡོངས་འཛིན་
གྱི་གོ་གནས་བཞག་ཆོག་པའི་དགོངས་ཞུས་ཚ་ནན་ཡང་ཡང་མཛད་པས་ཁྲོལ་ཆ་
མི་མཛད་ཐབས་མེད་དུ་གྱུར་ཏེ་དྲུག་པའི་ཡར་ཚེས་ནས་སྐུ་དབོན་དམ་པས་གྲོས་་
འོས་རྣམས་ལ་གྲོས་བསྟུན་དང་། གཙོ་བོར་རང་ཚུགས་ཟིན་པར་བྱས་ཏེ་གདན་
ས་རང་གི་དགེ་བཤེས་གསུམ་དང་། ཕྱོགས་ནས་སྤྱན་འདྲེན་རྒྱུ་བཅས་ཟན་
བཞིར་བསྡུས་ཏེ། གདུང་མདུན་ནས་མཎྜལ་བཞི་བ་སྟོང་ཁ་ཤས་དང་། འདས་མ་
འདས་ཀྱི་བསྟན་སྲུང་རྣམས་ལ་གསོལ་འཕྲིན་མང་དུ་བྱས་མཐར་ཚེས་བཅུ་གཅིག་
གི་ཉིན་གདུང་མདུན་དུ་རྗེ་ཉིད་དབུར་བཞུགས་ཀྱིས་ཁྲི་གདན་ཟུར་དང་གྲྭ་ཚང་་་་
བྱིངས་ཚོགས་ནས་སྤྱན་དམིགས་དང་བཅས་བླ་མ་མཆོད་པའི་སྒོ་ནས་ཕུར་ཚུགས་
གསོལ་འདེབས་མཛད་དེ་ཟན་རིལ་བསྒྲིལ་བར། གཞུང་བརྒྱ་སྨྲ་བའི་མཁས་
དབང་འབྲིང་བ་སྐམ་པོ་ཞེས་པའི་སྐད་སྒྲ་ཅན་དགེ་བཤེས་ཡེ་ཤེས་རྒྱ་མཚོ་བའི་་་་
578



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
མཚན་བྱང་ཐོན་པ་ལ་མདུན་ནས་ལྷ་རྫས་ཆེ་ལེགས་གནང་སྟེ་ཡོངས་འཛིན་ཏུ་་་་་
བསྐོས། ཉར་ཡོངས་འཛིན་གསར་བ་བཅར་བཞུགས་ཀྱི་སྒོ་བཏོད་པར་ཁོང་བས་
ལེགས་བཤད་སྙིང་བོའི་གླེགས་བམ་ཕྱག་ཏུ་ཕུལ་ནས་ཕྱག་དབང་མནོས་ཏེ།
ཟླ༧ཚེས༡ནས་ལམ་རིམ་ཆུང་དུ་ཐུགས་འཛིན་གྱི་ཞབས་སྐུལ་ཞུས། ཡོངས་
འཛིན་རྙིང་བ་སྟག་མོའི་ཨ་ལི་སྤྲུལ་པའི་སྐུ་རིན་པོ་ཆེ་སྔར་ལོ་མང་བོ་སྐུ་གོང་མའི་་
རྒྱལ་ཚབ་མཛད་པ་དང་། ལོ་བདུན་གྱི་རིང་རྗེ་འདིའི་ཡོངས་འཛིན་ལ་བཞུགས་
པའི་བཀའ་དྲིན་ཆེ་གསོལ་དུ་མཎྜལ། སྐུ་གསུང་ཐུགས་རྟེན། ན་བཟའ་སྤུས་
གཙང་། མཆོད་རྫས། ཉེར་སྤྱད་སྐོར་སོགས་རེ་རེ་ནས་གྲངས་དང་རིན་ཐང་ཅན།
དངུལ་རྟ་རྨིག་མ་ལྔ། ཆིབས་ཆིབས་རོགས་རྩེར་སོན། རྟ་ཟོག་ཉེར་ལྔ་བཅས་
དངོས་འབུལ་སྤམ་མཐོར་བཏེག་སྟེ་སྐུ་དབོན་མཆོག་ནས་གང་ཅིའི་གནས་ཚུལ་་་
ཞིབ་ཐིངས་དང་། སྔར་རྗེས་སུ་བཟུང་བ་བཀའ་དྲིན་ཆེ་ཚུལ་དང་། སླད་ནས་
ཀྱང་བཀའ་ཆོས་གང་གསན་མཆོག་སྤྲུལ་རིན་པོ་ཆེར་འབུལ་དགོས་ཚུལ་ཞུས་པར་
དགྱེས་པའི་ཞལ་བཞེས་གནང་། དངུལ་རྭ། ནུར་མ། ཆག་ཝ་མ་སོགས་ཀྱི་དད་
མོས་ཅན་མང་བོའི་འདུན་པ་ལྟར་རིབ་ཕེབས་དང༌། རྒྱལ་པོ་ཆེན་ཝང་གི་ཞལ་
ཚབ་ཐུ་ས་ལག་ཆི་ཨ་རྒ་འཇམ་དབྱངས་དང་། བློན་ཆེན་ཨ་རིག་བསོད་ཁོས་
གཙོས་མི་བཟང་སའི་དོད་མང་བོ་གདན་ཞུས་སུ་སླེབས་པ་ལ་སྐབས་བསྟུན་གྱིས་་་
ཕེབས་རྒྱུའི་ཞལ་ལན་སྩལ་ཅིང་། འདུ་ཁང་གི་རྟེན་གསར་བ་རྣམས་བཞེངས་
རིམ་བཞིན་རབ་གནས་ཀྱིས་བྱིན་ཕབ། བཅུ་བའི་ཚེས་བདུན་ནས་བཟུང་ལོ་
གསར་བར་གློ་བུར་གྱི་ཕེབས་བཞུད་རེ་གཉིས་མ་གཏོགས་བཅད་རྒྱ་རྐྱང་བའི་་་་
རོས་འཇིགས་བྱེད་དང་མགོན་པོའི་ལྗགས་བསྙེན་སྦྱིན་སྲེག་དང་བཅས་པ་གནད་་
སྨིན་དང་། ལམ་རིམ་གྱི་ཐུགས་འཛིན་ལ་བརྩོན་པ་ལྷོད་མེད་མཛད། སྐྱབས་རྗེ་
ཁྲི་རྒན་རྡོ་རྗེ་འཆང་ཆེན་པོའི་སྤྱན་སྔར་ལོ་རྗེས་མར་བཀའ་ཆོས་སྩོལ་རྒྱུའི་སྙན་་་་་
579



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གསན་བསྐྱར་འབུལ་དང༌། ཕེབས་རྒྱུའི་དུས་སྒྲིག རྡོ་རྗེ་འཆང་བློ་བཟང་དཔལ་
ལྡན་གྱི་ཞལ་སྔ་ནས་སླད་གཞུང་ལུགས་བོགས་ཆོད་དུ་སྟོན་པའི་ཡོངས་འཛིན་ཏུ་་་
ཕེབས་རྒྱུའི་སྙན་གསན་འབུལ་བ་སོགས་ཀྱི་ཆེད་དྲུང་ཡིག་ཆེན་མོ་བློ་བཟང་་་་་་
སངས་རྒྱས་གཡོག་བཅས་པ་རྫངས། དགུང་ལོ་བཅུ་གཉིས་པ་མེ་འབྲུག(སྤྱི་
ལོ༡༩ ༡༦) གནམ་ལོ་གསར་བའི་མཛད་སྒོ་རྣམས་དང༌། རབ་འབྱམས་པའི་
དམ་བཅར་གཟིགས་རྟོག་དང་སྨོན་ལམ་ཚོགས་དབུར་ཕེབས་པ་སོགས་ཀྱི་བཀའ་
དྲིན་བསྐྱངས། ཚེས་བཅུ་གསུམ་གྱི་གསུང་ཆོས་ལ་དགའ་ལྡན་ལྷ་བརྒྱ་མའི་ལྗགས་
བཤད་སྨིན་རྒྱས་སུ་གནང་བས་མཁས་བླུན་ཐམས་ཅད་ཡིད་ཚིམས་པ་བྱུང་།
མཆོད་རྫས་སྤུས་ལེགས་གསར་བསྐྲུན་ཉིན་འདིར་གསར་དུ་བཀྲམ་ཏེ་ཚོགས་་་་་་་
དབུར་ཞུས་ཤིང་། བཞག་སྡོམ་པས་རྐ་ཆུ་ཁ་བ་དང་ཕྱི་ནང་མེད་པའི་ལྷ་འབངས་
སུ་ཁས་བླངས་ཏེ་མི་འགྱུར་བའི་ཡི་གེ་བཞག་པར་ཁོང་བ་དག་ཟང་ཟིང་གིས་་་་་
ཚིམས་པར་བགྱིས། ཉག་རོང་གཏེར་ཆེན་སོགས་ཀྱིས་ལོ་འདིར་མ་དགོན་དུ་
བཞུགས་ནས་ཞབས་རིམ་གལ་ཆེ་ཚུལ་གྱི་ལུང་བསྟན་ཡོད་པ་དང་། སྟོད་ཕྱོགས་
ནས་གདན་འདྲེན་བྱུང་བ་འཛོམས་པས་འཕྲལ་དུ་ཞལ་གྱིས་བཞེས་ཏེ་གཉིས་པའི་
བཅུ་གཅིག་ལ་མཆོད་མཇལ་དང་། བཅུ་གསུམ་ལ་སྒར་ཆེན་བཏེག འབོས། རྐ་
ཆུ་ཁ་བ། བྱམས་ཐང༌། གཅའ་སོགས་བརྒྱུད། མ་དགོན། རྔ་བ། མཚོ་བདུན་
རྣམས་ཀྱི་སྐྱ་སེར་གྱི་བསུ་བ་བདག་གིར་བཞེས་ཏེ་ནག་པའི་ཚེས་བདུན་ལ་རྨེ་་་་་
འབྲོག་རར་བབས། རྗེ་རྒྱལ་གཞོན་པ་འབོས་པ་ཞིང་སྐྱོང་བཀྲ་ཤིས་གསར་དུ་
མཇལ་ཏེ། སྐྱབས་རྗེ་གོང་མ་དང༌། རྨེ་རྒྱལ་བགྲེས་པའི་དུས་བཞིན་རྒྱ་གར་ལྷ་
གཅིག་བཞིན་དུ་བྱེད་པ་ལགས་ན་དམ་པ་ཉིད་ནས་ཀྱང་རྗེས་སུ་འཛིན་ཚུལ་ཐུན་་
མོང་མིན་པས་རྗེས་སུ་འཛིན་པ་དང་། ཁོ་བོས་ཀྱང་འཕྲིན་ལས་ཀྱི་གདུང་ཅི་ནུས་
སུ་འདེགས་ངེས་པའི་རྒྱུ་མཚན་སྙན་ལོངས་སུ་ཞུས། སྔ་ཕྱི་འདིར་རོང་བོར་རྗེ་
580



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
བཙུན་བླ་མ་མཆོག་སྤྱན་འདྲེན་གྱི་སྣ་ཁལ་དང་མི་སྣའང་སོང་། ཁྱིམ་སོ་སོར་
ཞབས་ཀྱིས་བཅགས་ཤིང་སྤྱི་སྒེར་རྣམས་ཀྱི་རིམ་གྲོ་དང་། བྲག་དཀར་ཀྱི་ལ་
བསྟོད་སོགས་མཛད། ལ་སྟོད་སྐབས་ཁ་ཆར་འབྲུག་རླུང་སོགས་ཟིལ་ཆེ་བ་དང་།
རྡུང་མཁན་མེད་པར་རོལ་སྒྲ་སྣ་ཚོགས་ཐོས་པ་སོགས་ལྟས་ངོ་མཚར་བ་མང་དུ་་་་
བྱུང་། གྲྭ་ཚང་ནས་རྟ་ཐབ་ཀྱི་བསུ་སྦྲེང་དང་བཅས་ཚེས་བཅུ་གཅིག་ལ་དགོན་
གསར་དུ་འབྱོར་ཏེ། རྩོད་རྒྱུགས་དང་འདོན་རྒྱུགས་སོགས་བཞེས། བཅོ་ལྔར་
ཆོས་གྲྭའི་ར་བ་གསར་བསྐྲུན་དུ་ཞབས་སོར་བཀོད་ནས་བརྩི་བཞག་དང་།
མཚན་བརྗོད་ཀྱི་བཀླགས་ལུང་སྩལ་ཏེ་ཚོགས་གཏམ་གནད་འདྲིལ་དང་། འདུ་
ཁང་གསར་བཞེངས་ཀྱི་རྩིག་གྱང་ལ་ཤིས་བརྗོད་མཛད། སྒོ་མང་སྒར་དང་རྡོ་
ཞར་སོགས་ལ་ཞབས་པད་བཀོད་དེ་དར་འཛོམས་ཀྱི་ལ་བཙས་བསྟད། རྗེ་རྒྱལ་
ཁང་དུ་ཞག་ཤས་བཞུགས་ནས་འདོད་ཆོས་རྣམས་བཀའ་དྲིན་བསྐྱངས་ཤིང་རྨེ་རྡོ་
ཞར་གྱི་གྱོད་ལ་འདོགས་ཆིངས་བགྱིས། སྐུ་དབོན་ཆེན་མོ་འཁོར་བཅས་རྡོ་རྗེ་
འཆང་མཉྫའི་ཞབས་འབྱོན་པའི་ལམ་བསུར་མངགས་ནས་གདོང་རིའི་དགོན་དུ་་་
ཆོས་ཀྱི་སྦྱིན་པ་འགའ་ཞིག་མཛད་དོ། །ཕ་རོལ་མེད་པའི་དམ་ཚིག་མི་འདོར་བའི།།
ནམ་མཁའི་ཁྱོན་ལ་བཞད་གད་མ་སྲོན་པ། །ལྟ་བུར་ཡངས་པའི་འཕྲིན་ལས་སྣང་
བའི་མཛོད། །རྡོལ་བ་མི་ཡི་ཉི་མ་འདི་མིན་སུ། །མཁའ་ལ་དབྱར་གྱི་མ་མས་བྱིན་
པ་ཡི། །སྤྲིན་སྔོན་བརྡོལ་བའི་དབྱངས་ལ་གཙུག་ཕུད་ཅན། །དགའ་བའི་སྒོ་
གཤོག་མི་སྐྱུར་དེ་སུ་ཞིག །ཕྱོགས་མེད་སྐལ་བཟང་དེ་རྗེས་རྐང་བ་འཇོག །ནོར་
རྒྱས་འབྱོར་བའི་ལུས་ལ་ཟླ་མེད་ཀྱི། །རི་མོ་འགོད་པའི་བདོག་པ་ཉིན་རེར་ཡང་།
ཁྱོད་དྲུང་ཁྲག་ཁྲིག་སྒོ་འཕར་ཕྱེ་བ་ཡི། །ངོ་མཚར་སྲིད་ན་གཞན་ལ་དམིགས་སུ་
མེད། །ཅེས་པ་ནི་སྐལ་བཟང་རིས་མེད་ལ་དགེ་ལེགས་ཀྱི་མཛད་པ་སྣ་ཚོགས་པ་
བསྟན་པ་ལ་བསྔགས་པའི་བར་སྐབས་ཚིགས་བཅད་དོ། ། །
581



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
༩. རྡོ་རྗེ་འཆང་འཇམ་དབྱངས་ཐུབ་བསྟན་རྒྱ་མཚོ་རིགས་
ཀྱི་བདག་པོར་བཀུར་ཏེ་ཆོས་དཀའ་གསན་བཞེས་དང༌།
མ་དགོན་དུ་བཅད་རྒྱ་དང་ལྗགས་བསྙེན་
གནད་སྨིན་གནང་བ་སོགས་ཀྱི་སྐོར།
དེ་ཡང་འདི་ལྟར་རྟོགས་ཏེ། རིགས་ཀྱི་བདག་པོ་མཆོག་ཏུ་བཀུར་བ་མཁས་
གྲུབ་ཀྱི་མཛད་པ་མ་ལུས་ཆེན་པོ་ལ་རྒྱ་མཚོའི་དཔེས་མཚོན་པར་བྱ་བ་རྒྱལ་བ་་་་་
སཾགྷའི་ཞབས་དེ་ཉིད་ཐུན་མོང་ཚུལ་བཞེས་སུ་དངོས་ཞལ་མཇལ་བའི་ཡུལ་ལས་་་
འདས་ནས་རིང་ཞིག་ལོན་པས། ད་ནི་ཁྱབ་བདག་རྡོ་རྗེ་འཆང་ཆེན་པོ་དེ་ཉིད་ཀྱི་
ཞལ་ཚབ་ཏུ་གང་གི་ཉེ་སྲས་ཁྲོད་ན་བཀུར་བར་འོས་པ་སུ་ཞིག་ཡོད་སྙམ་དུ་་་་་་
གཟིགས་པ་དག་པས་དགོངས་པ་ན། མདོ་རྒྱན་ལས། རྒྱ་ཆེ་ཐེ་ཚོམ་སྤོང་བ་དང་།།
གཟུང་འོས་དེ་ཉིད་གཉིས་སྟོན་པ། །འདི་ནི་བྱང་ཆུབ་སེམས་དཔའ་ཡི། །སྟོན་པ་
ཀུན་ཚོགས་ཡིན་ཞེས་བྱ། །ཞེས་གསུངས་པ་ལྟར་གྱི་མཚན་ཉིད་ཐམས་ཅད་
རྫོགས་པར་མཐུན་སྣང་དུ་མངའ་བ་ནི་རྟོགས་ལྡན་འཇམ་དཔལ་རྒྱ་མཚོ་སླར་་་་་
ཡང་སྲིད་འདིར་བསམ་བཞིན་སྐྱེ་བ་བཞེས་པ་བདག་གི་མཁན་ཆེན་ཡོངས་རྫོགས་
བསྟན་པའི་མངའ་བདག་དོན་གྱི་སླད་དུ་མཚན་ནས་སྨོས་ཏེ་རྡོ་རྗེ་འཆང་འཇམ་་་
དབྱངས་ཐུབ་བསྟན་རྒྱ་མཚོ་དཔལ་བཟང་བོ་ཉག་གཅིག་པུར་གཟིགས་ནས་སྟོན་་
པ་བླ་ན་མེད་པར་བཀུར་བའི་དགོངས་པ་མངོན་དུ་བྱས་ཏེ་སྙན་གསན་སྔ་ཕྱི་དང་
བསུ་བ་རིམ་པར་མངགས་པ་སོགས་གོང་དུ་བརྗོད་ཟིན་པ་ལྟར་ཕེབས་པ་ཡབ་ས་
སྲས་ཞལ་འཛོམས་ཀྱི་ཆེད་ནོར་བུའི་སུམ་སྣར་སྒར་ཆེན་བཏབ་པའི་སྟེང་ཡ་་་་་
སྲས་ཀྱི་ཞབས་པད་བཀོད། ས་ག་ཟླ་བའི་དཀར་ཕྱོགས་ཀྱི་དགའ་བ་དང་བོའི་སྔ་
582



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ཆར་སྐུ་དབོན་ཆེ་ཆུང་གིས་གཙོས་ཞབས་ཕྱི་བྱིངས་ནས་སེར་སྦྲེང་དང་། རྗེ་
འདིས་གཟིམ་གུར་སྒོ་ནས་བསུས་ཏེ་མཉམ་ཕྱག་དང་། མཇལ་དར་རྩེ་སྤྲོད་ཀྱིས་
གཟིམ་གུར་དུ་ལྷན་བཞུགས་ཀྱིས་གསོལ་ཇ་ཞུས་པར། རྡོ་རྗེ་འཆང་ནས་ལྷ་རྫས་
ཆེ་ལེགས་དང་། དངུལ་གོས་ཕྲུག་སོགས་མཇལ་རྟེན་གྱི་ཚན་གྲངས་སྤྱན་ལམ་དུ་
བསྟར་འཕྲལ། རྗེ་འདིས་བདེ་སྟན་སྟེང་གུས་ཕྱག་སྔོན་དུ་འགྲོ་བས་ནང་མཛོད་
ཉིན་བདེ་མ་ཆེ་ལེགས། ཚེ་མདོ་དང་དགེ་ལྡན་བསྟན་པ་རྒྱས་པའི་སྨོན་ལམ་གྱི་
གླེགས་བམ་བཅས་ཕྱག་ཏུ་ཕུལ་རྗེས། སྐུ་དབོན་དཀོན་མཆོག་ཆོས་འཕེལ་རྒྱ་མཚོ་
ནས། སྔར་སྐུ་གོང་མས་དེ་ཉིད་ལ་ཆོས་རྒྱུན་མང་བོ་གསན་བཞེས་ཀྱི་གསུངས་
བཀོད་དང་། རྗེས་སོར་ཁོང་ལའང་གནང་དགོས་ཞེས་གསུང་ཤུགས་ཙམ་མིན་
པར་བླ་མར་བཀུར་བའི་བཞེད་པ་ཡོད་པ་རྗེ་ཉིད་དང་བདག་ལ་ངེས་གསལ་ལྟར།
ད་ལྟ་རྟེན་འབྲེལ་དང་བོར་འགྲིགས་པ་འདི་ལྟར་རྗེ་ཉིད་ལ་མངའ་བའི་དབང་་་་་་
ལུང་མན་ངག་རྣམས་བུམ་པ་གང་བྱོའི་ཚུལ་དུ་གནང་དགོས་པར་མ་ཟད། དེ་
རིང་ནས་བཟུང་མཆོག་སྤྲུལ་རིན་པོ་ཆེ་ཁོང་ལ་གཏད་པ་ཡིན་པས་ཐུགས་སྲས་་་་
ཉག་གཅིག་ཏུ་རྗེས་སུ་བཟུང་ནས་སྤྱན་གྱི་འབྲས་བུ་བཞིན་སྐྱོང་བར་མ་མཛད་ན་་
སྐྱབས་རྗེ་གོང་མའི་བཞེད་པ་མ་བསྐངས་ཤིང་། རང་རེ་གྲོགས་རྡོ་རྗེ་སྤུན་གྱི་ཆོས་
ལྡན་གྱི་བསྒོ་བ་བཅག་པ་ཡིན་པས་སྐུ་གོང་མའི་རྣམ་ཐར་ཇི་བཞིན་བདག་གིར་་་་
བཞེས་ནས་བསྟན་འགྲོའི་དཔལ་དུ་འགྱུར་བ་ཞིག་མཛད་པ་མཁྱེན་མཁྱེན་མཁྱེན་
ཅེས་གསོལ་འདེབས་ཕུར་ཚུགས་སུ་བྱས་པར་དེ་མཐུན་གྱི་ཞལ་ལན་བཟང་བོ་་་་་
ཕེབས་ཏེ་ཁོང་མ་དགོན་དུ་ཆིབས་ཞལ་སྔོན་འགྲོས་སུ་བསྒྱུར། རྗེ་ཉིད་རོང་
འབྲོག་གི་རྟ་ཐབ་ཀྱི་བསུ་བ་དང་བཅས་མཁའ་རི་ནས་ལྷ་བསང་བཏང་སྟེ་ཀིརྟི་་་
མའི་འབྲོག་ཏུ་ཕེབས་སྐབས། ཀུན་མཁྱེན་འཇམ་དབྱངས་བཞད་པ་དགོངས་པ་
ཆོས་དབྱིངས་སུ་ཐིམ་པའི་དགོངས་རྫོགས་སུ་མཎྜལ། སྐུ་གསུང་ཐུགས་རྟེན།
583



•.….………...
ས
ས
ས
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ནང་མཛོད། དངུལ་བྲེ་ཆེན་གཉིས། གོས་དར། སྣམ་རས་སོགས་ཚན་གྲངས་མང་
བོ་འབུལ་མི་མངགས་པར། ནང་བའི་གཉེར་བ་ཆེད་མངགས་ཐོན་དངུལ་རྡོ་ཚད་
གཅིག་རྗེས་འབྲངས་དང་བཅས་པའི་གདུང་འཐུད་ཀྱི་བདོག་པ་བསྐུར། ཚེས་
ལྔའི་ཉིན་མ་དགོན་དུ་ཕེབས་མ་ཁད་ཡབ་སྲས་མགོན་པོའི་མདུན་དུ་གསེར་ཞལ་་་
འཛོམས་པས་ཞལ་འདོན་གང་རྒྱས་དང་མཇལ་ཁ་ཞུས་པར་ཞབས་ཕྱི་དམངས་་་་
ལའང་མཐོང་སྣང་མི་འདྲ་བ་སྣ་ཚོགས་པ་བྱུང༌། ཕྱི་ཉིན་ཀཱ་ལ་རིའི་གཟིམ་ཁང་
བདེ་ཆེན་དགའ་ཚལ་དུ་ཡབ་སྲས་ལྷན་དུ་ཞབས་པ་ད་བཀོད་ནས་འགོལ་
བཞུགས་མཛད་ཅིང་། ཕེབས་སྐབས་དང་བསང་གཏོང་སྐབས་ཀུན་ཏུ་བཀྲ་ཤིས་
བྱིན་ཆགས་ཀྱི་རྟེན་འབྲེལ་གྱི་སྒོ་མང་བོ་འགྲིགས། ཚེས་དྲུག་ནས་རྗེ་ཉིད། ཡོངས་
འཛིན་ཚང་། དྲུང་ཡིག་ཆེན་མོ། རྔ་བའི་བདུད་འདུལ་ཚང་སོགས་གསན་མཁན་
ཉུང་བསྡུས་ལ། ཁྱབ་བདག་བླ་མ་མཆོག་ནས། སྒྲོལ་དཀར་ཚེ་ཁྲིད། གྲུབ་རྒྱལ་ཚེ་
དབང་། རིགས་གསུམ་སྤྱི་སྒྲུབ་ཀྱི་རྗེས་གནང༌། འཇིགས་བྱེད་ཀྱི་རྗེས་གནང་གཉི་
ག དབྱངས་ཅན་མ་དམར་མོ། རིགས་བྱེད་མ་ཕྱི་སྒྲུབ་ཐུན་མོང་དང་ཐུན་མིན་
སྦྲགས་པ། གུར་ལྷ་བརྒྱད། ཞལ་བསྙེན་དུས་རྣམས་ཀྱི་རྗེས་གནང་སྩལ་ཏེ། བླ་
མའི་ཞལ་ནས། དེ་རིང་ཚེས་གྲངས་དགེ་བར་ལྷ་ཁྱད་པར་ཅན་བདུན་གྱི་རྗེས་
གནང་ཕུལ་བ། གཞི་དུས་ན་མཐོ་རིས་ཡོན་ཏན་བདུན་དང༌། ལམ་དུས་ན་
འཕགས་པའི་ནོར་མཆོག་བདུན་དང་། འབྲས་དུས་ན་ཁ་སྦྱོར་ཡན་ལག་བདུན་
ལ་དབང་སྒྱུར་བའི་རྟེན་འབྲེལ་ཡིན་ཞེས་བཀའ་རྨེད་བསྐྱངས་སོ། །འདིར་བཤད་
པ་རྣམ་དག་ཏུ་མངོན་ཡང་ཁྱབ་བདག་མཉྫའི་ཞབས་ཀྱི་རྣམ་ཐར་དུ་འདི་དང་་་་
འདྲ་མིན་བྱུང་བ་ས་བོན་ལ་ཞིབ་ཆ་མ་བྱུང་བས་ནོངས་པར་སེམས་སོ། །ཚེས་
བརྒྱད་ནས་སྣོན་ཟླའི་ཚེས༣ བར་རྗེའི་གསུང་འབུམ་དང་། དེ་ནས་མཁས་གྲུབ་
ཆིག་བརྒྱུད་ཀྱི་བླ་མའི་རྣལ་འབྱོར་གྱི་ཁྲིད། སྒྲ་མི་སྙན་གྱི་ཚེ་ཁྲིད། བླ་མེད་རྡོར་
བ
བs
མ7
2zW 1 ཀ ཀྵ 。。
584



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ཟེམས་ཡུམ་བཅས། གཏུམ་པོ་ཁྱུང་ལྔ། ཁྱུང་ནག་མེའི་སྤུ་གྲི། མཁའ་སྤྱོད་མའི་
སྔགས་བཏུ། འཇམ་དབྱངས་ཆོས་སྐོར། ཆོས་རྒྱལ་ཡང་གསང་རྣམས་ཀྱི་རྗེས་
གནང༌། སྒྲུབ་ཐབས་རྒྱ་མཚོའི་རྗེས་གནང་ལུང་དང་སྦྲགས་པ། ས་སྐྱའི་གསེར་
ཆོས་བཅུ་གསུམ། དྲག་པོ་སུམ་བསྒྲིལ། མགོན་པོ་བར་ཆད་ཀུན་སེལ། གུར་འདྲ་
ཟིན་བཅོ་ལྔ་རྣམས་ཀྱི་རྗེས་གནང༌། གུར་པོད་མེ་འབར་མ། ཞལ་པོད་ཕྱི་ནང་
གཉིས། སུམ་རྟགས་གཉིས། པཎ་ཆེན་ཆོས་རྒྱན་གྱི་གསུང་འབུམ། གཞན་ལུང་
ཐོར་བུ་འགའ་བཅས་དཀྱུས་གཅིག་ལ་གསན། དེ་ཡང་བཞི་བའི་ཚེས་བདུན་ནས་
དྲུག་པའི་ཚེས་གཉིས་ཀྱི་བར་ཉིན་གཅིག་ཀྱང་མ་ཆད་པར་ཆོས་བཀའ་གསན་་་་་
རྒྱུས། གསེར་ཆོས་བཅུ་གསུམ་གནང་བ་ལ་མངོན་དུ་ཕྱོགས་སྐབས་གློ་བུར་དུ་
ཟོག་སེར་དྲག་པོ་བབས་པ་དང་། གུར་ཞལ་སྐབས་ཆོས་ཉན་པའི་ཁྲོད་ནས་
གཅིག་ཐུ་མོར་ན་བ་ཙམ་ལས་གེགས་མེད་མཐར་ཕྱིན་པ་བྱུང་ཞིང་། དཔྱིད་དུག་
དེས་ཆོས་ཉན་པ་གཞན་རྣམས་གཉིད་བྲོ་བ་སོགས་ཀྱིས་མནར་ཡང་རྗེ་འདིས་་་་་
ཤུགས་རིག་དྭངས་ཤིང་སྐུའི་གྲིམས་དང་བཅས་ཆོས་གསན་པ་ལ་སྤྲོ་སྣང་གཞན་་་་་
གྲན་མེད་པ་མཛད་པ་དང༌། རྗེའི་གསུང་འབུམ་སྐབས་ལམ་རིམ་བརྒྱ་འདོན་
ལ་བཞེས་དང་། འགྲེལ་ཆུང་དོན་གསལ་དང་། ལམ་རིམ་ཆུང་དུ་ཐུགས་འཛིན་
ཛད་པའི་རྒྱུགས་འབུལ་སོགས་སྒྲུབ་པའི་མཆོད་སྤྲིན་མང་དུ་སྤྲོས། རྗེ་རྒྱལ་པོ་
གོན་པོ་བསོད་ནམས་འཚམས་ཞུར་བྱོན་པ་སྒྲུབ་ཐབས་རྒྱ་མཚོ་དང་གསེར་ཆོས་
བས་ཆོས་ཉན་པའི་ཁྲོད་དུ་ཚུད་པ་གནང་ཞིང་ཡས་མས་ནས་འཚམས་ཞུ་་་་་་
བུལ་མི་མང་དུ་འབྱོར་བར་མཆོག་རྩེ་རྒྱལ་པོར་སླར་ཡང་བང་ཆེན་པ་བཏང་།
་བཙུན་བླ་མ་མཆོག་ལ་ཞབས་སྟུན་ཅུང་ཟད་རེ་བྱུང་བར་རྗེ་འདི་དབུར་་་་་་་
ཞུགས་ཀྱིས་མགོན་པོའི་བསྐང་འཕྲིན་སོགས་ཞབས་རིམ་འགའ་གནང་བས་་་་
ཕྲལ་དུ་དྭངས་པར་བླ་མ་མཆོག་ནས་ཀྱང་ངའི་རྐང་བ་མཆོག་སྤྲུལ་རིན་པོ་ཆེས་་
585



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཕྲལ་དུ་བདེ་བར་མཛད་ཅེས་དགྱེས་པའི་གསུང་གླེང་ཕེབས། ཚེས་གསུམ་ལ་
ཡབ་སྲས་ལྷན་རྒྱས་སྐུ་འཁོར་དང་བཅས་དགོན་ནང་དུ་བྱོན་ནས་ཆོས་ཀྱི་མཇུག་་་
སྡུད་དུ་ལུང་རྟེན་འབྲེལ་ཅན་འགའ་གསན་གྲུབ་པའི་ཚེས་བཞིའི་ནངས་པར།
ཁྱབ་བདག་རྗེ་བཙུན་བླ་མར་གཏང་རག་ཏུ། མཛོད་དར་ཆེ་ལེགས། མཎྜལ། ཚེ་
ལྷ་རྣམ་གསུམ་གྱི་སྐུ་ཆེ་ལེགས་རེ་སོགས་སྐུ་གསུང་ཐུགས་རྟེན། རྒྱ་དངུལ་རྟ་རྨིག་
གཟུགས་ལྔ་། གོས་ཕྲུག རས་ནོམ་པགས་རིགས་མང་པོ། ཆིབས་ཆིབས་རོགས།
མཛོ་གཉིས་དང༌། མཛོ་མོ་གཅིག་བཅས་སྲུང་ལྔ་བརྒྱའི་རྩིས་ཕུལ་ཏེ། བདུད་
འདུལ་ཚང་ནས་མཎྜལ་བཤད་པ་ཞུས་པར་གསུང་ལན་གནད་འདྲིལ་གནང་ནས་་
སླད་ཀྱི་རྟེན་འབྲེལ་དུ་ལམ་ཁྲིད་དགེ་ལེགས་འོད་སྣང་འགྱེད་པའི་ཉིན་བྱེད་ཀྱི་་་་
དབུ་ནས་ཆོས་ཐུན་གཅིག་སྩལ། ཡབ་སྲས་ལྷན་དུ་མགོན་ཁང་གོང་འོག་ཏུ་
ཕེབས་ནས་ཞལ་འདོན་གང་རྒྱས་དང་མཇལ་ཁ། ནང་རྟེན་རྣམས་ལ་ཞིབ་མཇལ་
མཛད། ནངས་ནུབ་ཏུ་བླ་མའི་ཞབས་པད་ལ་རྒྱུན་བཅར་དང་། མྱུར་དུ་སླར་
ཕེབས་དགོས་ཚུལ་ཞུ་བ་དང་། ཐུགས་འཕྲེང་བའི་རྣམ་པས་ཡང་ཡང་བཤུམ་པ་
སོགས་བཤེས་གཉེན་སྟེན་པ་ལ་རྟག་ཏུ་གོམས་པའི་རང་བཞིན་ལན་གཅིག་མ་་་་༌་
ཡིན་པར་མཚོན་པར་མཛད། ཚེས་ལྔའི་ཉིན་རྗེ་འདིས་སྒོ་ཆེན་བར་སྐྱེལ་ཐུང་
མཛད་དེ་རྡོ་རྗེ་འཆང་ཆིབས་ཞལ་བསྒྱུར་བར་ཆིབས་རྟ་འགྲོར་མ་ཉན་པ་སོགས་་་་
ཆོས་སྲུང་གི་འཁྲེན་ཉམས་ཀྱང་ཆེ་བ་བྱུང་། སྐུ་དབོན་མཆོག་དང་། དྲུང་ཡིག་
ཆེན་མོ་ནས་རྡོ་རྗེ་འཆང་ཆིབས་སྐྱེལ་ཞུས་པར་ཞལ་འཕྲོས་སུ། ཁོ་བོ་མཆོག་སྤྲུལ་
རིན་པོ་ཆེར་སང་མཇལ་བའི་དོ་ནུབ་རྨི་ལམ་དུ། མཆོག་སྤྲུལ་རིན་པོ་ཆེར་མཇལ་
དུ་སོང་བར་འཇིགས་བྱེད་དང་བདེ་མཆོག་གི་ཞལ་ཐང་ལེགས་པ་གཉིས་ལ་་་་་་
མཇལ་རྗེས་སླར་འོང་སའི་སྒོ་མ་རྙེད་པ་ཞིག་རྨིས་པ་རྗེ་གོང་མའི་ཐུགས་དམ་གཙོ་
བོ་གཉིས་ལ་མཇལ་བ་ཡང་སྤྲུལ་འཁྲུལ་མེད་དང་། སྒོ་མ་རྙེད་པ་སླར་འགྲོ་བ་ལ་
586



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
དགོངས་ཁྲོལ་དཀའ་བ་དང༌། ཁམས་ཅུང་མ་བདེ་བ་དང་། རྟ་འགྲོར་མ་ཉན་པ་
ཡང་སྲུང་མས་རང་གནས་སུ་འགྲོ་བ་བཤོལ་བའི་མཚན་མར་སྣང་ཞེས་གསུངས།
ཚེས་བཅུ་གསུམ་ནས་བཅད་རྒྱ་མཛད་དེ་རིགས་གསུམ་སྤྱི་སྒྲུབ་སྒོས་དམིགས་བརྩེ་
མ་སུམ་འབུམ་དང་། རིགས་གསུམ་མགོན་པོ་སོ་སོའི་སྙིང་བོ་གྲངས་གསོག་
གནང་སྐབས་གསུང་རྩོམ་འབྲེལ་ཆགས་མང་བོ་ཐོལ་བྱུང་དུ་མཛད། སྔར་བཞག་
སྡོམ་པས་ནང་བའི་ལྷ་འབངས་བགྱིས་པའི་དོན་ཡིད་བཅུག་གིས་གསེར་ཁྲི་དང་་་་
གླེང་བརྗོད་ཀྱི་གཞིར་སོང་བ་ལ་བརྟེན། སྐུ་དབོན་ཆོས་འཕེལ་དང་རྗེ་རྒྱལ་པོ་
གདན་སར་ཕྱིན་སྐབས་གློ་བུར་དུ་དེ་རིང་གཏམ་ཞིག་ཐོས་ཞེས་ཡང་ཡང་་་་་་་་
གསུངས་པ་ཇི་བཞིན་ཐུག་ཅིང་། ཕྱིར་ཟློག་གཙོ་བོར་གྱུར་པའི་ཞབས་རིམ་མང་
དུ་བསྒྲུབས། སྔ་ཕྱིར་ལྷ་མོ་དང་རྔ་བ་ནས་འཚམས་ཞུས་པ་མང་ཤོས་དང༌། སོ་
མང་རྒྱལ་པོའི་བློན་ཆེན་མདའ་མཁན་ཚང་སོགས་མཚམས་ཞུས་སུ་སླེབས། དགུ་
བའི་ཚེས་གསུམ་ལ་རིགས་གསུམ་སྤྱི་སྒྲུབ་ཀྱི་ལྗགས་བསྙེན་ཁ་སྐོང་སྦྱིན་སྲེག་དང་་་་
བཅས་པ་གྲུབ་ཅིང་། ཚེས་ལྔ་ལ་རི་ཁྲོད་ལས་དགོན་པར་ཕེབས་ནས་རྒྱུན་
བཞུགས་ཀྱི་སྒོ་བཏོད་དེ། བཅུ་གསུམ་ནས་ཉི་ལྡོག་པར་རྡོ་རྗེ་བྲག་རྫོང་གི་ལྗགས་
བསྙེན་མཛད་པར་འབྲུ་བདུན་མ་འབུམ་བཅུ་དྲུག་དང༌། བཅུ་གཉིས་པ་ཁྲི། ཤཱ་
ས་ན་འབུམ་བཅས་སོང་ཞིང་། ཁ་སྐོང་ཚོགས་འཁོར་དང་བཅས་པ་ཁྱད་ཐོན་
གནང་། རྨེ་ས་དབང་མགོན་པོ་བསོད་ནམས་ནས་རྒྱུད་འཛིན་གྱི་བུ་སྐལ་གཉིས་
ཙམ་རྗེ་ཉིད་ནས་མགོན་པོར་བསླངས་ནས་ཡིན་རུང་གནང་དགོས་ཞེས་ཨུ་ཚུགས་
མཐར་སྐྱེལ་ཞུས་པར་རྣམ་རྒྱལ་གཟུངས་རིང་བྱེ་ཆུང་ཁ་ཤས་བསྒྲུབས་ན་རིགས་་་
རྒྱུད་ཡོད། དཔལ་ལོས་མ་དགོན་དུ་ཕྱག་སྐོར་ལ་འབད་དགོས་ཞེས་སྔར་དཔྱིད་
རུས་སུ་གསུང་རྗེན་པ་གནང་བ་ལྟར་འདི་སྐབས་སྲས་མོ་སྦྲུམ་མར་ཡོད་པ་ལ་རྒྱལ་
པོ་ནས་བུ་ཡིན་མིན་ཐག་གཅོད་དགོས་ཞེས་ཞུ་བ་ཚ་ནན་ཕུལ་བར་བུ་ཡིན་ཞེས་་
587



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཐོགས་མེད་བཀའ་སྩལ། དགུན་སྨད་ད་ལྟའི་ཆོས་རྒྱལ་ཆེན་པོ་དཔལ་མགོན་
འཕྲིན་ལས་རབ་བརྟན་འདི་ཉིད་བལྟམས་པར་ཐམས་ཅད་གསུང་ལ་མི་འཕྲོ་་་་
པའི་དད་གུས་བརྟས། ཉི་མ་བྱང་བགྲོད་དང་བསྟུན་སྒྲོལ་དཀར་སྙིང་བོ་བྱེ་བ་ཞི་
བའི་སྦྱིན་སྲེག་དང་བཅས་པ། ཟླ་ཟད་ཀྱི་མཇུག་བདུན་གཅིག་གི་རིང་ཡ་མ་རཱ་
ཛཱའི་ལྗགས་བཟླས་དང་། དབྱུ་གུའི་གཏོར་བསྔས། བརྒྱད་པ་ནས་བོད་ལོའི་བར་
དགུ་གསུམ་བྱུང་ངོ་ཅོག་ལ་ཡི་གེ་བཞི་བའི་བསད་ཟློག་སྐུ་ཉམས་སུ་བསྟར།
དམར་སེར་ཅན་དུ་འབོད་པ་མེ་སྦྲུལ( ཕྱི་ལོ༡༩ ༡༧) ལོ་གསར་གྱི་མཛད་པ་་་་་་
རྣམས་དཀྱུས་བསྒྲེས་དང་། མགོན་པོར་ཞལ་མཇལ་ཞུས་ཤིང་ཟན་རིལ་སྒྲིལ་བར་
ད་དུང་མ་དགོན་དུ་ཅུང་ཟད་བཞུགས་དགོས་བབས། རྨེའི་ལྷ་སྲས་ཆུང་ངུར་ཚེ་
དབང་རྒྱས་པ་གནང་སྟེ་དཔལ་མགོན་འཕྲིན་ལས་རབ་བརྟན་ཞེས་མིང་འདོགས་་
མཛད། གསུང་ཆོས་སུ་དགའ་ལྡན་ལྷ་བརྒྱ་མའི་ཁྲིད་རྒྱས་བསྡུས་འཚམས་དང་།
ཚེས་བརྒྱད་ནས་བཟུང་དབོན་ཆུང་དཀོན་མཆོག་ཤེས་རབ་དང་ལྷན་དུ་རིགས་་་་་
བྱེད་མའི་བསྙེན་སྒྲུབ་ཟླ་རིང་མཛད་དེ་སྦྱིན་སྲེག་ཀྱང་ཕུལ། གསེར་ཁྲི་དང་
འཁོན་རྩོད་མཆེད་ཉེ་སྐབས་ཞབས་སྡོད་པ་འགས་དོན་འདི་ལ་རང་ཕྱོགས་རྒྱལ་་་
བ་དང༌། གཞན་ཕྱོགས་ཕམ་པའི་འཕྲིན་སྐུལ་དྲག་པོ་མགོན་པོའི་སྤྱན་སྔར་ཡང་
ཡང་གནང་དགོས་ཞུས་པར། ངས་བླ་མ་མཆོག་གསུམ་དང་། མགོན་པོའི་མདུན་
སོགས་ནས། སྐྱབས་འཕྲིན་གསོལ་གདབ་གང་གི་སྐབས་ཡིན་ཡང་། རང་རེ་དང་
གཞན་ཕྱོགས་པ་གང་གི་ངོས་ནས་དོན་འདི་ལ་ལས་འབྲས་དང་འགལ་ཡོད་ན་་་་་
ཡང་དེ་ལྟར་དབྱེ་བསལ་གྱི་དོན་འདུམ་འགྲིག་ཅིག་འབྱུང་རྒྱུ་ལས་རང་རེ་རྒྱལ་བ་་
དང་། གཞན་ཕམ་པ་ཞིག་འབྱུང་རྒྱུ་ངས་མི་འདོད། ཅེས་གསུང་རྗེན་པ་གནང་
བ་ནི་ངེས་པར་བདག་ཉིད་ཆེན་པོར་མཚོན་པའི་གསུང་ཕྱིར་ཞིང་དད་པར་བྱ་་་་
བའི་གནས་ཡ་མཚན་པ་ཞིག་སྟེ། རང་རྒྱལ་གཞན་ཕམ་གྱི་དོན་དུ་ཆགས་སྡང་མེ་
588



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ལྟར་འབར་བ་དག་གིས་རྒྱལ་སྲས་ཆེན་པོའི་རྣམ་ཐར་གྱི་རྗེས་སུ་སྨོན་པ་ཚུན་ཆད་
ཀྱིས་བསླབས་ན་ལེགས་སོ། །དོན་འདི་སྐོར་ལ། རིམ་གྲོ་གལ་ཆེ་ཞེས་གདན་ས་
གོང་འོག་ཏུ་ཞབས་རིམ་མང་དུ་སྒྲུབ་པའི་ལྗགས་བཀོད་སྔ་ཕྱིར་སྩལ། ཝམ་པ།
ཅིག་ཤར། མི་མགོ་རྣམས་སུ་འགྲོ་ཕན་ཅུང་ཟད་རེ་བསྐྱངས་ཤིང་། ཝམ་པར་བླ་
མ་གཞན་ཕེབས་ན་འཚུབ་ཉམས་ཆེ་བ་ཞིག་ཡིན་ཡང་རྗེ་འདི་ཕེབས་སྐབས་་་་་་་
གནམ་གཤིས་འཇམ་པ་སོགས་ཡ་མཚན་པ་བྱུང་། རྔ་བ་དང་། གདན་ས་ནས་
འཚམས་ཞུས་དང་འབྲེལ་གདན་ས་བ་རྣམས་ཀྱིས་གདན་སར་མྱུར་དུ་འབྱོན་པའི་
འཕྲིན་ལས་བསྐུལ་བར་མགོན་པོའི་མདུན་བརྟག་པ་དང་བསྟན་དབྱར་ཕེབས་་་་་
རྒྱུའི་གསུང་གིས་དབུགས་དབྱུང་མཛད། ནག་ཟླའི་ཉེར་གཉིས་ནས་ཞག་བདུན་
གི་རིང་མགོན་ཁང་ཉིད་དུ་རྡོ་རྗེ་བྲག་རྫོང་གི་ལྗགས་བསྙེན་དང༌། བཞི་བའི་ཡར་
ཚེས་ལ་འཆི་མེད་རང་གཟུངས་ལ་བརྟེན་ནས་སྐུ་ཚེ་སྒྲུབ་པ་མཛད་སྐབས་མཚན་་་་
ལམ་དུ་མགོན་པོའི་ཡུམ་ཨེ་ཀ་ཛ་ཊཱིའི་ཕྱག་ཏུ་ས་མིན་རྡོ་མིན་ཀྱི་ཐོ་བ་ཞིག་་་་་་་་
བསྣམས་པ་རིམ་གྱིས་ཇེ་སྲར་སོང་ནས་མཐར་ལྕགས་ལྟར་སྲ་བར་གྱུར་པ་བྱུང་།
དེ་དག་གི་སྐབས་ནག་པོ་ཆེན་པོའི་དྲག་སྐུལ་འཕྲིན་ལས་མྱུར་མགྱོགས་ཕོ་ཉ་ཞེས་་
པ། ཧཱུྃ། ནག་པོ་ཆེན་པོ་འཇིགས་པའི་གཟུགས། །ཞེས་པའི་དབུ་ཅན་དང༌། ང་
སྐྱེ་བ་དྲུག་ཅུར་གུར་ཞལ་གཉིས། །མིག་རྡེབ་ཚེ་ཙམ་ཡང་འབྲལ་མ་མྱོང་། །བདུད་
དམག་དཔུང་གིས་ཀྱང་ཐུབ་མ་མྱོང་། །གང་ཞིག་ལ་བཞག་ན་ལྕགས་ལྟར་སྲ། །
དཔལ་བསྟན་པ་རབ་རྒྱས་ང་ཡིན་ནོ། །ཞེས་སོགས་དང་། ང་ནག་པོ་ཆེན་པོའི་བུ་
སློབ་ལ། །དཔུང་གཡས་ན་ལྷ་ཆེན་གུར་མགོན་བཞུགས། །དཔུང་གཡོན་ན་ཞལ་
བཞི་གཉན་པོ་བཞུགས། །དམག་བྱེ་བ་དུང་ཕྱུར་ཚོགས་ཀྱིས་བསྐོར། །ཞེས་སོགས་
ཚིགས་བཅད་མང་བོ་གནང༌། དེའི་མུ་འཐུད་དུ་འཇམ་དབྱངས་དཀར་བོའི་
བསྙེན་པ་བདུན་གསུམ་བསྐྱལ་སྐབས། ངོ་མཚར་རྨད་བྱུང་རྒྱལ་བའི་ཡབ་གཅིག་
589



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པུ། །ལེགས་བཤད་འཆད་དང་རྩོམ་ལ་ཐོགས་མེད་པ། །བདག་ཉིད་ཆེན་པོ་རྗེ་
བཙུན་འཇམ་དབྱངས་ཀྱིས། །འཆད་རྩོད་རྩོམ་པའི་ཤེས་རབ་བདག་ལ་སྩོལ། །
ཅེས་གནང་བས་མཚོན་སྔ་ཕྱིར་ཚིགས་བཅད་འབྲེལ་ཆགས་ཤིང་ཉམས་ཆེ་བ་མང་
དུ་གནང་བ་རྣམས་ཞིབ་ཏུ་འགོད་པའི་ངལ་བ་མ་བྱས་སོ། །ལྔ་བའི་ནང་དབྱངས་
ཅན་མ་དམར་མོའི་བཟླས་བསྙེན་སྦྱིན་སྲེག་དང་བཅས་ཕྱག་ཏུ་བསྟར། གསེར་ཁྲི་
དང་མ་མཐུན་པའི་དོན་ལ་སྟོད་སྨད་ཀྱི་རྒྱ་དམག་ཡོང་སྐད་སྙན་དུ་ཕུལ་བར་མི་་
ཡོང་མོད་ཅེས་ཐུགས་སྣང་མེད་པར་བཞུགས་པ་ཕྱི་མཐའ་ཇི་བཞིན་གཟིགས་པའི་
གསུང་འཁྲུལ་མེད་དུ་འཁུམས། ཉི་ཤུའི་ནང་མགོན་ཁང་གོང་འོག་ཏུ་བསྟན་པའི་
ཞབས་རིམ་འགའ་ཞིག་སྐུ་དངོས་ནས་མཛད་ཅིང་། དགོན་པར་ནག་སྡོམ་དང་
ཐ་མ་ཁའི་དོགས་གཞི་ཡོད་པ་འགའ་སྣང་བར་བསྡམ་ར་དང་། དགུ་གཏོར་
སྐབས་བསྙེན་པ་གཏོང་ཚུལ་གྱི་གསུང་བཀོད་ཡིག་བཞག་དང་བཅས་བཀའ་དྲིན་་
བསྐྱངས། མགོན་ཁང་སོ་སོར་མཇལ་ཕྱག་དང་འཕྲིན་བཅོལ། ཞབས་ཕྱི་དམངས་
ལ་མཇལ་ཁ་བཏང་སྐབས་མཐོང་སྣང་མི་འདྲ་བ་སྣ་ཚོགས་བྱུང་། ཡང་ཡང་
གདན་ཞུས་བགྱིས་ཡོད་པ་ལྟར་ཟླ༦ཚེས༥ལ་སྒར་བཏེག ཆིབས་ཐབ་ཀྱི་བསུ་བ་
སེར་སྦྲེང་དང་བཅས་ཕྱི་ཉིན་མཚོ་བདུན་དགོན་དུ་འབྱོར། གྲྭ་ཚང་ལ་གྲུབ་རྒྱལ་
ཚེ་དབང་དང༌། ལུང་འགའ། ནང་ཆེན་ལ་རྐྱེན་སེལ་གྱི་ཐུགས་དམ་ཅི་རིགས་
མཛད། མི་འཁྲུགས་པའི་སྒྲུབ་མཆོད་གསར་ཚུགས་ཀྱི་དབྱངས་རྒྱུགས་སོགས་
ཕུལ་བར་དགྱེས་པའི་རྩེར་སོན། སྡོམ་གསུམ་དག་པ་ཉམས་ལེན་གྱི་མཐིལ་དུ་
བྱས་ནས་འགྲིགས་ལམ་རྣམས་མི་ཉམས་གོང་འཕེལ་བགྱིད་དགོས་པའི་ཚོགས་་་་
གཏམ་མདོར་འདྲིལ་བ་གནང་། འདུ་ཁང་གསར་བསྐྲུན་གྱི་གནས་ལ་བྱིན་ཕབ་
ཅིང་། ཏཱ་རོ་བསོད་ནམས་བསྟན་འཛིན་དྲིན་ཅན་པོ། །ཆང་འཐུངས་ཏེ་བཟི་
ནས་ལོག་ལ་ཁད། །སྐྱུག་བྲོ་རྒྱུ་མེད་པ་ངོ་རེ་ཚ། །ཚོད་རེ་ཟུངས་ཤིག་བློན་ཆེན་པོ།།
590



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
པ་ཉམས་མཚར་གྱི་ཚུལ་དུ་མཁར་དགུའི་ང་རོ་ལ་ཞལ་གདམས་འགངས་ཅན་་་་་
ཀ ཚེས་བཅུ་ལ་སྒར་བཏེག་སྟེ་ལམ་སྐབས་སུ་བཞག་ར་སྨོན་རྩེའི་ལ་བསྟོད་
ང་བསང་བཏང་། རོང་འབྲོག་གི་ལྷ་སྡེ་བྱིངས་ལ་དགྲ་ལྷ་དཔངས་བསྟོད་དང་།
བྲོག་སྡེ་རྣམས་ལ་མོས་ཆོས་ཅི་རིགས། མྱི་རྩ་ཚང་ལ་སྲུང་རིམ་དང་། མཁའ་
ར་བསང་བཅས་མཛད་ནས་མདོ་བ་བྲག་དཀར་གཞུ་གཞུ་ཤུབས་བཅས་པའི་ཇ་
བ་ཡོད་པ་བདག་གིར་བཞེས། རྟ་བསུ་དང་སྦྲགས་ཨ་འཁྱམས་སུ་ཕེབས། དེར་
དུག་འདྲ་བའི་ཡམས་མཆེད་སྐབས་ཡིན་པས་འཕྲལ་དུ་ནད་བདག་སྟོབས་་་་་་་
ཇོམས་གསུངས་ནས་གླུད་རྔ་ཆུ་ལ་སྐུར་གསུངས་པ་ལྟར་བགྱིས་པས་ཡམས་་་་་་
ཕྲལ་དུ་ཆད། འདས་གསོན་རྗེས་འཛིན་གྱི་འཕྲིན་ལས་རྐྱ་བསྒྲིལ་དུ་བསྐྱངས་ཏེ།
དང་རི་དགོན་དུ་རྟ་ཐབ་ཀྱི་བསུ་བ་དང་བཅས་འདུ་ཁང་གསར་བའི་ཆོས་ཁྲི་་་་་
ད་གྱིས་བརླབས། ཉེར་གསུམ་ལ་རྟ་ཐབ་ཀྱི་བསུ་བ་སེར་སྦྲེང་དང་བཅས་རྔ་
དེ་གདན་སར་འབྱོར། འཛིན་གྲྭ་སོ་སོ་ལ་རྩོད་རྒྱུགས་དང་འདོན་རྒྱུགས་བཞེས་
ཀུན་རིག་གི་དབྱངས་ནོར་བ་རྣམས་འཆོས་སུ་བཅུག ཚེ་དབང་སོགས་
ད་ཆོས་རྣམས་མོས་པ་དང་སྦྱར་ཞིང་། རྒྱུད་པར་གདན་ས་ནང་ལྟར་སྟོད་
ཀྱི་འདོན་ཆོག་དང་འགྲིགས་ལམ་རྣམས་མྱུར་ཚུགས་དགོས་ཚུལ་གྱི་བཀའ་་་་
ར། སད་སེར་གྱི་ཉམས་ཆེ་ཡང་དེར་བཞུགས་རིང་ཉེས་སྐྱོན་མ་བྱུང་ཞིང་།
འབྲུམ་གྱིས་ན་བ་འགའ་ཞིག་དགོན་པ་ལས་བཀར་ཏེ་ཡོད་པ་སླར་ཡོང་ཆོག་་་་
'་གདམས་པ་བདེན་པའི་དོན་ཅན་དུ་གྱུར། མགོན་ཁང་དུ་སྐུ་དངོས་ཀྱིས་
དང་གསོ་དང་། ཉིན་གཅིག་འཇམ་དཀར་བསྟོད་པ་བློ་ཀ་གཉིས་གསར་རྩོམ་
་འཕྲལ་དུ་གྲྭ་ཚང་ལ་ལུང་གནང༌། རྨེ་རྡོ་ཞར་གྱི་གྱོད་ལ་འདོགས་ཆིངས་དམ་
དང༌། ཁྱིམ་རེ་གཉིས་ཀྱི་གདན་ཞུའི་རེ་བ་བསྐངས་ནས་རྨེ་རྒྱལ་ཁང་དུ་རིམ་
འགའ་གསུངས། རྨེ་འབྲོག་རུར་བཞུགས་སྐབས་གཟིམ་ཁར་གློ་བུར་དེ་རིང་
591



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཚེས་དུ་ཡིན་བཀའ་འདྲི་གནང་བར་བཅུ་བདུན་རེད་ཞུས་པར། མྱུར་མཛད་མ་
དང་ལྷ་མོ་གནོད་སྦྱིན་བཞི་དང་བཅས་པའི་བསྟོད་པ་རེ་དང༌། བླ་མགོན་དབྱེར་
མེད་ཀྱི་གསོལ་འདེབས་ཚར་གསུམ་གསུངས་པ་ཉིན་དེར་བཞག་སྡོམ་རུ་ནག་གིས་
རྐ་ཆུ་ཁ་བའི་མི་མང་བོ་བསད་པ་དེའི་དོན་དུ་སྣང་། གཅའ་ཚང་དུ་འདོད་ཆོས་
འགའ་དང་། བྲ་མའི་ལ་བསྟོད་མཛད། རྐ་ཆུ་ཁའི་ཆིབས་བསུ། སོག་ཚང་། གླིང་
བ། བྱམས་ཐང་བརྒྱུད་རྐ་ཆུ་ཁར་ཕེབས། ལ་བཙས་གཉིས་དང་། དགྲ་ལྷའི་
དཔངས་བསྟོད་དང་། འདས་གསོན་རྗེས་འཛིན་གྱི་འཕྲིན་ལས་ཡངས། གྱོད་
མཆེད་པར་ཉེ་བ་ན་རྗེ་ཉིད་ནས་གསང་སྟབས་ཀྱིས་སོག་ཚང་བླ་མ་རྒན་པ་འདུམ་
འགྲིགས་ཀྱི་གཟུ་བར་བསྐུལ། ཆིབས་བསུ་རིང་ཐུང་དང་། ཐབ་བསུ། སེར་སྦྲེང་
དང་བཅས་བདུན་པའི་ཉར་གདན་སར་འབྱོར། གྲྭ་ཚང་ལ་མཇལ་ཁ་དང་།
གདུང་མདུན་རྒྱལ་ཁང་སོགས་སུ་གྱོད་ཞི་བའི་འཕྲིན་བཅོལ་གནད་སྨིན་མཛད།
གྲྭ་ཚང་ལ་རྟ་ཟོག་ཉི་ཤུ་དང་། རྡོ་གཅིག་ཕོག་ཐེབས་སུ་སྦྱར་ཞིང་། ཕྱོགས་ཕེབས་
སྐབས་ཞབས་བརྟན་དུ་ཚེ་བླུ་བརྒྱད་བརྒྱ་སོ་ལྔ་ཁས་ལེན་པ་བྱུང་། ལཱ་ཁ་ཏཱ་ལེ་ཧུ་
ཐོག་ཐུ་འཁོར་བཅས་མདའ་བཅུ་གཅིག་གི་གདན་འདྲེན་མི་སྣར་ཕེབས་པར་ཉིན་
ཤས་གསུང་གླེང་སྨར། བྱ་ཕུག་མཁན་པོ་སོག་ཡུལ་ནས་འབྱོར་བའི་ལེགས་སྐྱེས་
སུ་རྗེ་ཡབ་སྲས་ཀྱི་སྣང་བརྙན་ཆེ་ལེགས་སོགས་ཕུལ། རྩོད་རྒྱུགས་དང༌། འདོན་
རྒྱུགས་ཞིབ་བཞེས་ངོས་སྔགས་ཀྱི་འཛིན་གྲྭ་ལ། ཀུན་གཟིགས་བློ་བཟང་འཕྲིན་
ལས་ཀྱི་ལྗགས་རྩོམ་སྔགས་ཀྱི་བསྡུས་དོན་བློ་འཛིན་གྱི་རྒྱུགས་བཞག ཐེ་རོང་
གཤོག་སོ་སོས་མཚོན་འཚམས་ཞུས་དང་གདན་འདྲེན་གྱི་མི་སྣ་མང་དུ་འབྱོར།
སྔ་ཕྱིར་གྱོད་འདྲེ་ཞི་བའི་ཐབས་སྣ་ཚོགས་ཕྱག་ཏུ་བསྟར་ཅིང་སྐུ་དབོན་སོགས་་་་་
ནས་ཡོངས་འཛིན་ཚང་ལ་མྱུར་དུ་མཚན་ཉིད་གསན་སྦྱོང་གི་དབུ་འཛུགས་རྒྱུའི་་་
སྙན་གསན་ཕུལ། སྤྱི་སོ་ཟུར་བ་བློ་བཟང་མིག་ནག་ཟེར་བ་མལ་གྱི་ཐ་མར་གནས་
592



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
པས་རྟ་ཕོ་རྒོད་ཉི་ཤུ་དང༌། ཟོག་བརྒྱར་ཉེ་བ་བཅས་རྡོ་ཚད་དྲུག་ཅུའི་ཚོད་ཕུལ་
ནས་རྗེས་སོར་གདན་ས་ནས་དུས་འཁོར་དབང་གནང་དགོས་ཞེས་ཞུ་འབུལ་་་་་་
བགྱིས་པར་ཞལ་བཞེས་ཡིད་ཚིམས་དང་། དངོས་རྫས་ཕལ་ཆེར་འདུ་ཁང་ཐེབས་
སུ་འཕྲལ་སྦྱོར་བསྐྱངས། ཉིན་གཅིག་ཨ་ལགས་ཆེ་བ་ཚང་མདུན་དུ་ཕེབས་པར།
རྒྱལ་བ་ཀུན་གྱི་ཡབ་གཅིག་ཐུགས་རྗེ་ཅན། །སྐྱེ་ཞིང་སྐྱེ་བར་ཁྱོད་ཀྱིས་རྗེས་བཟུང་
ནས། །ཤེས་བྱ་ཀུན་ལ་ཐོགས་པ་མེད་གྱུར་པའི། །འཆད་རྩོད་རྩོམ་པའི་ཤེས་རབ་
བདག་ལ་སྩོལ། །ཅེས་པ་འདི་ནི་བདག་གི་སྤྱི་གཙུག་གི་ནོར་བུ་ལྟ་བུར་གྱུར་པ་སྐུ་
དྲིན་འཁོར་མེད་རྩ་བའི་བླ་མ་དཀོན་མཆོག་ཐུབ་བསྟན་རྒྱ་མཚོ་ལགས་ལ་ཞབས་་་
བརྟན་ཞིག་འབུལ་སྙམ་དུ་དགུ་བའི་ཚེས་བདུན་ལ་ཕུལ་བ་འདིས་ཀྱང་བསྟན་པ་་་
རིན་པོ་ཆེ་དར་ཞིང་རྒྱས་པར་གྱུར་ཅིག ཅེས་སཾ་ཊར་བཀོད་ནས་ཕུལ་བ་དགོས་
པ་ཆེ་བར་མངོན། རྐ་ཆུ་ཁ་དང་དངུལ་ར་ཉིན་སྲིབ་ལ་རིབ་བསྐྱོད་དང་། གཙོས་
དང་མཛོད་དགེ་སྨད་ནས་གདན་འདྲེན་ནན་ཆགས་པར་གང་འོས་ཀྱི་ཕེབས་སྒོ་་་
སྩལ་ཏེ་དགུ་བའི་ཉེར་དགུ་ལ་ཆིབས་བཏེག བཞག་སྡོམ་བརྒྱུད་བཅུ་བའི་ཚེས་
གསུམ་ལ་ཐེ་བོའི་བཀྲ་ཤིས་ཐང་དུ་བཞུགས་སྒར་བཏབ། གཟའ་ཚོང་ལ་སྡང་
བཞིན་འབྱོན་བཞུད་དང༌། གཉན་ལྡོང་ངུ་རྒྱལ་མཚན་ལ་བསང་མཆོད་གསར་
རྩོམ་མཛད། ལྔ་མཆོད་ལ་ཐུགས་དམ་སྤྱན་དམིགས་གང་ཟབ་དང་། མདའ་ཚན་
ནས་ཐུ་མེད་གསེར་ཁྲི་འཁོར་བཅས་གདན་འདྲེན་གྱི་མི་སྣར་སླེབས་པ་དང་།
ཧོར་ཚང་ནས་གདན་ཞུར་སླེབས་པ་སོ་སོ་ལ་ལོ་རྗེས་མར་ཕེབས་རྒྱུའི་ཞལ་ལན་་་་
གནང་། རེ་མདོའི་ནང་གྱོད་ལ་འདོགས་ཆིངས་དང༌། ཉི་ལྡོག་སྐུ་རིམ་གསུངས།
སྦས་པ་ཁ་གསུམ། འབྲོང་རྩ་ཉིན། དཔལ་ཤེས་ནང་། པགས་པ་དགོན་གྲོང་། བོ་
ཤོད་སྒར་གྲོང་། སྔོ་ཆེ་སྒར་གྲོང་། བྲག་སྒམ་སྒར་གྲོང་རྣམས་ལ་རིམ་བཞིན་
ཕེབས་ཏེ་པགས་པ་དང་། ཨ་ཛིའི་གྱོད་ལ་འདོགས་ཆིངས་དང་། བྲག་སྒམ་རྟ་རི་
593



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དང་ལྡད་པའི་འཁོན་བསྡུམ། དབྱིས་སྟོད་དུ་ཕེབས་བཞུད་དང་བཅས་སུམ་
མདོའི་དགོན་དུ་བབས། སྔ་ཕྱིར་མོས་བསྟུན་གྱིས་གསུང་རྩོམ་མང་ཙམ་གནང་
ཞིང་། འབྲིང་བས་རྨེའི་འབྲོག་སྡེའི་ཚོང་བ་སོགས་བཅོམ་པར་འཕྲལ་དུ་སྤྱོད་
འདུམ་པའི་ཐབས་མཁས་ལ་སྦྱར། ས་རྟའི( སྤྱི་ལོ༡༩ ༡༨） གནམ་ལོ་གསར་ཚེས་
ཀྱི་མཛད་སྒོ་རྣམས་དཔེ་བསྒྲེས་དང་། ཡོངས་འཛིན་ཚང་ནས་མཚན་ཉིད་གསན་
སྦྱོང་གི་སྔོན་འགྲོའི་དཔེ་ཁྲིད་ཞུས་པར་གུང་ཐང་མཛོད་འདུལ་གཉིས་ཀའི་སྡོམ་་་
གྱི་གླེགས་བམ་འབུལ་མཁན་བྱུང་བས་རྟེན་འབྲེལ་གྱི་ན་ཚོད་དར། འབྲིང་བ།
རྐྱང་ཚ། ར་རོང་རྣམས་བརྒྱུད་ཚེས་དགུའི་ཉིན་སེར་སྦྲེང་གིས་བསུས་ཏེ་གདན་
སར་བྱོན། བཅུ་གཅིག་དང་བཅོ་ལྔར་སྨོན་ལམ་ཚོགས་དབུ་དང་། བཅུ་གསུམ་ལ་
གསུང་ཆོས་སུ་ལམ་གཙོའི་ལྗགས་བཤད་གནད་འདྲིལ་དང་། འཆམ་གཟིགས་
མཛད། གསང་གསུམ་འགྲོ་བ་རྣམས་ཀྱི་སྤྱོད་ཡུལ་དུ། །མ་གྱུར་འཇམ་དབྱངས་ལྷ་
ཡི་ཐུབ་པ་དེ། །བསྟན་པའི་བདག་པོ་གང་གི་ལེགས་བཤད་ནོར། །ལེན་པའི་རྒྱུ་
མཚོ་ཆེན་པོར་ལྷུན་གྱིས་གྲུབ། །ཆོས་ཀྱི་སྣང་བ་བརྒྱ་རུ་རྡོལ་བ་ཡི། །ཉིན་མོར་
བྱེད་པས་པད་ཚལ་ཕྱེ་བ་ན། །སྐལ་བཟང་རྐང་བ་དྲུག་པས་ས་གསུམ་ཁྱོན། །
འགེངས་པའི་ངག་གི་ཟ་ཟི་ཆད་མ་གྱུར། །སོ་སོའི་སྐལ་བར་འཚམ་པ་རྒྱལ་སྲས་
ཀྱི། །རྣམ་ཐར་སྒྱུ་མའི་རོལ་བ་འབྱམས་ཀླས་པ། །དུག་གསུམ་ནག་པོར་འཁྲུལ་
བའི་ཆོ་འཕྲུལ་ལ། །འདར་བ་སྦྱིན་པའི་བྱེད་པོར་གནམ་ལས་བབས། །ཞེས་པ་ནི་
རྡོ་རྗེ་འཆང་མཉྩའི་ཞབས་རིགས་ཀྱི་བདག་པོར་མཆོད་ནས་ཟབ་རྒྱས་ཀྱི་གདམས་
པ་མང་དུ་མནོས་པ་ཡན་ལག་དང་བཅས་པར་བསྔགས་པའི་བར་སྐབས་ཚིགས་་་་
བཅད་དོ། །
594



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
༡༠. རིགས་ལུང་ཞབས་ཞུ་པ་བཙུགས་ཏེ་བསྡུས་གྲྭ་གསན་
སྦྱོང་དང་། བཤེས་གཉེན་དུ་མ་ལས་དབང་དང་བཀའ་
ཆོས་ཇི་ལྟར་གསན་བསམ་གནང་བ་སོགས་ཀྱི་སྐོར།
གཉིས་པའི་བཅུ་གཅིག་གཟའ་སྐར་འཕྲོད་སྦྱོར་དགེ་བ་བཀྲ་ཤིས་དོན་གྲུབ་་
ཀྱི་ཉིན་འཕགས་བོད་ཀྱི་གཞུང་ལུགས་རྒྱ་མཚོ་ལྟ་བུར་གསན་སྦྱོང་མཐིལ་ཕྱིན་་་་་་་
མཛད་པ་ལ་བར་ཆད་ཕྲ་མོ་ཙམ་ཡང་མི་འབྱུང་ཞིང་བཞེད་དོན་ལྷུན་གྱིས་འགྲུབ་་
པའི་རྟེན་འབྲེལ་གྱི་སྒོ་དབྱེ་བའི་ཕྱིར་མཆོད་ཚོགས་རྒྱ་ཆེན་པོ་དང་བཅས་མཆོད་་་་
ཁང་སོ་སོར་མཆོད་མཇལ་དང་སྦྲགས་ཐུགས་སྨོན་སྐྱབས་གསོལ་སྔོན་དུ་བཏང་། །
ནང་བའི་བདེ་ཡངས་ཚོམས་ཆེན་དུ། རྒྱལ་བསྟན་ཡོངས་སུ་རྫོགས་པའི་མངའ་
བདག་ཡོངས་འཛིན་ཟུར་བ་སྟག་མོ་ཨ་ལི་སྤྲུལ་པའི་སྐུ་དཀོན་མཆོག་ཐུབ་བསྟན་་་་
རྒྱ་མཚོ་དང༌། ཡོངས་འཛིན་ལས་རོགས་པ་རིགས་པའི་དབང་ཕྱུག་འབྲིང་བ་
དགེ་བཤེས་ཡེ་ཤེས་རྒྱ་མཚོ། མཚན་ཞབས་ཚོགས་ཆེན་མཁན་ཟུར་མཁན་པོ་དགེ་
བཤེས་ཞེས་ཞུ་བ་དམ་ཆོས་རྒྱ་མཚོ། རྒྱུད་པའི་ཁྲི་ཟུར་ཉ་རུ་བསྟན་པ། རྒྱུད་པའི་
ཁྲི་ཟུར་འཕན་ཆུའི་རྒྱ་མཚོ། རྒྱུད་པའི་ཁྲི་ཟུར་དཀོན་མཆོག་རྒྱ་མཚོ། དུས་འཁོར་
སློབ་ཟུར་དཀོན་མཆོག་ཚུལ་ཁྲིམས། རྔ་བའི་ཁྲི་ཟུར་སེར་བ་སྤྲུལ་སྐུ་རྣམས་
ཚོགས་ནས་ཆོས་གྲྭའི་ལུགས་སྲོལ་ལྟར་མཚན་བརྗོད་ཡོངས་རྫོགས་སོགས་ཞོགས་་་
ཁའི་ཞལ་འདོན་རྒྱས་པ་དང༌། བརྟན་བཞུགས་གསན་བཞེས་དང་འབྲེལ་བའི་
མཎྜལ་རྒྱས་པ་ཕུལ། སྨྲ་བའི་དབང་ཕྱུག་ཁྲི་ཟུར་དམ་ཆོས་ཚང་ནས་མཛོད་དར་
སེར་བོ་ཕྱག་ཏུ་ཐོགས་ཏེ་བཞེངས་ནས། དང་པོ་རྒྱ་ཆེན་ཐོས་པ་མང་དུ་བཙལ། །
ཞེས་སོགས་དྲངས་ཏེ་ཐར་བ་དང་ཐམས་ཅད་མཁྱེན་པ་ལམ་འབྲས་དང་བཅས་་་་
595



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པ་རིགས་པ་དྲི་མ་མེད་པས་གཏན་ལ་འབེབས་པ་ལ་དབང་བོ་རབ་འབྲིང་ཐ་མས་
བཞག་པའི་རིགས་ལམ་ཆེ་འབྲིང་ཆུང་གསུམ་གྱིས་བསྡུས་པའི་བསྡུས་གྲྭ་དང་།
རྣམ་འགྲེལ་ལེའུ་དང་མཐའི་དཀའ་གནས་གཏན་ལ་འབེབས་པ་རྟགས་རིག་དང་།
ལེའུ་བར་བ་གཉིས་ཀྱི་དཀའ་གནས་སྟོན་པ་བློ་རིག་གསུམ་ལ་སྦྱངས་ཏེ་རིགས་་་་་
པའི་སྒོ་ཕྱེ་བ་ན། བསླབ་གསུམ་གཏན་ལ་འབེབས་བྱེད་བཀའ་པོད་ལྔ་ཡ་མ་བྲལ་
བར་གསན་སྦྱོང་རྡོ་རུས་ཐུག་པ་དང་། དེ་ནས་རྒྱུད་སྡེ་བཞིའི་རྩ་བཤད་ཀྱི་རྒྱུད་
འགྲེལ་བ་དང་བཅས་པ་ལ་ཞིབ་སྦྱོང་བཀའ་དྲིན་ཆེ་དགོས་ཤིང༌། དེ་དག་གི་ཡན་
ལག་ཏུ། རྒྱལ་སྲས་རྣམས་ཀྱིས་མི་སློབ་པའི། །དངོས་དེ་གང་ཡང་ཡོད་མ་ཡིན། །
ཞེས་པའི་ཚུལ་གྱིས་ཐུན་མོང་རིག་གནས་ཕྱོགས་མེད་ལ་མཁས་པར་སྦྱངས་ཏེ།
པཎྜི་ཏའི་གོ་འཕང་བརྙེས་པ་ན། རྡོ་རྗེ་འཆང་གོང་མ་ཇི་ལྟ་བ་བཞིན་འཆད་རྩོད་
རྩོམ་གསུམ་དང་། བཤད་སྒྲུབ་འཁོར་ལོ་གསུམ་གྱི་སྒོ་ནས་བསྟན་པ་དང་འགྲོ་
བའི་དོན་རླབས་ཆེན་མཛད་དགོས་ལ། དེ་ཐམས་ཅད་ཀྱི་རྩ་བ་ཞབས་པད་
བརྟན་པར་བཞུགས་པ་གལ་ཆེ་བས་དེ་དོན་རྣམ་ཀུན་གཟིགས་པའི་ཡེ་ཤེས་ཀྱིས་་་
དགོངས་དགོས་ཞེས་ལྷ་རྫས་དང་། ནང་བས། མཎྜལ་དར་ཚོན་སྣ་ལྔའི་སྣེ་
འདོགས་ཅན། སྐུའི་རྟེན་དུ་འཇམ་དབྱངས་དམར་སེར་དང་། ཚེ་དཔག་མེད་ཀྱི་
ལི་སྐུ། གསུང་གི་རྟེན་དུ་མདོ་སྔགས་ཀྱི་ལམ་རིམ་གཉིས། ཐུགས་ཀྱི་རྟེན་དུ་བྱང་
ཆུབ་མཆོད་རྟེན། བཞུགས་གདན་རྒྱབ་རྟེན། ནང་མཛོད་དང་བཅས་ཕུལ་བར། །
བཤེས་གཉེན་ཆེན་མོ་ནས་གང་གསུང་སྒྲུབ་ནུས་པའི་ཞེ་དམ་ཡང་དག་པར་་་་་
བགྱིད་ཅེས་ཕེབས། དེ་ནས་ཁྲི་ལས་བབས་ཏེ་ཡོངས་འཛིན་སོ་སོར་ཕྱག་དང་ལྷ་
རྫས་རེ་ཕུལ་ནས་བདེ་སྟན་ཁར་བཞུགས་པ་ལ་ཡོངས་འཛིན་ཆེ་བ་ཚང་ནས་་་་་་
བསྟན་པ་སྤྱིའི་རྣམ་གཞག་དང་། བཤད་གྲྭ་དར་ལུགས། བཀའ་པོད་ཀྱི་བཤད་
རྒྱུན་ཕེབས་ཚུལ་གྱི་ལྗགས་བཤད་སྔོན་དུ་བཏང་ནས། ལྷ་རྫས་ནང་མཛོད་ཅིག་
596



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
ཕུལ་ཏེ། ཞབས་པད་བརྟན་པོས་དགེ་བཤེས་ཆེན་མོས་གང་ཞུས་ལྟར་གྱི་མཛད་
པ་མྱུར་དུ་བདག་གིར་བཞེས་དགོས་གསུངས་ནས་བསྡུས་གྲྭའི་དབུ་ནས་བརྩི་་་་་་
བཞག་ཚར་གསུམ་གནང་བར། ཉིད་ནས་སྐྱོར་དཔོན་མཛད་དེ་བསྐྱར་གྲུབ་པ་ན།
ཁྲི་ཟུར་དགེ་བཤེས་ཆེན་མོ་དམ་བཅར་བཞུགས་པ་ལ་རྗེ་ཉིད་ནས་སྟོན་པའི་རྣམ་་
ཐར་དང་འབྲེལ་བར་ཆོས་འཁོར་བསྐོར་ཚུལ། བསྟན་པ་དར་ཚུལ། ཚད་མའི་
བཤད་གྲྭ་དར་ཚུལ་སོགས་སྔོན་དུ་བཏང་སྟེ་ཚིག་བཀྲ་བླངས་ནས་རྟགས་གསལ་་་
བཏང༌། དེ་ནས་ཡོངས་འཛིན་གཞོན་པ་དང་། མཚན་ཞབས་བགྲེས་པ་གསུམ་
བཞེངས་ནས་ཆོས་གྲྭ་གྲོལ་རྗེས་ཁྲིར་བཞུགས་པ་ལ་མཚན་ཞབས་རྣམ་པ། སྐུ་
དབོན་ཆེ་ཆུང་། ཡབ་ཡུམ་སོགས་ཞབས་གྲས་དྲག་ཞན་བར་གསུམ། གཞུང་གི་
མཁན་པོ་གསུམ། གྲྭ་ཚང་སོ་སོའི་ལས་སྣེ། སྐྱོར་དཔོན་སོགས་གསན་སྦྱོང་གི་
ལེགས་སོ་འབུལ་མི་མང་དུ་བྱུང་ཞིང་། ནང་བས་སྟོན་ཆེན་སྟེང་མཚན་ཞབས་
རྣམས་ལ་སྡེར་ཁ་བཅུ་གཅིག་རེ་དང་། གོས་ཁ་གང་། གོང་སྣམ་རེ་བཅས་
བསྟབས་ཤིང་། གཞུང་ཆེན་མང་བོའི་རྒྱུགས་འབུལ་མཁན་རྣམས་ལ་ཚིག་བྱང་བ་
ཙམ་མ་ཡིན་པར་དོན་གྱི་འགངས་འཆུན་པའི་དཔྱད་པ་གལ་ཆེ་ཞེས་བསླབ་བྱ་་་་
རུས་པ་ཅན་གནང་། དེ་ནས་ཉིན་གསུམ་ལ་ཡོངས་འཛིན་ཆེ་བས་བརྩི་བཞག་
ཕོག་སྟེ་རྐ་ཆུ་ཁ་བར་རིབ་ཕེབས་ཤིག་དང་། ཆོས་བཀའ་རེ་གསན་སྐབས་མ་
གཏོགས་སྨོན་ཟླ་ཤར་བར་བསྡུས་གྲྭའི་གསན་སྦྱོང་ལ་ཆིག་དྲིལ་དང༌། ཞར་ལ་
ཡོངས་འཛིན་སྐུ་ཞབས་མཆོག་ལས། བདེ་གསང་འཇིགས་གསུམ། འཁོར་ཆེན།
སྤྱན་རས་གཟིགས། གདུགས་དཀར་ལྷ་བཅུ་བདུན་མ་རྣམས་ཀྱི་དབང་། གསང་
བདག་ཉི་མ་མདུང་གང་མ་དང༌། རྣམ་སྲས་སེར་ཆེན། ལྷ་མོ། ལྕམ་སྲིང་རྣམས་
ཀྱི་རྗེས་གནང་དང་། སྐུ་ལྔའི་སྲོག་གཏད་བཅས་སྔ་ཕྱིར་གསན། གསུམ་པའི་བཅུ་
གསུམ་ནས་འདུ་ཁང་ཚོན་ལས་ཀྱི་བྱ་བ་ལས་ཀྱི་འཁོར་ལོ་སྒྲུབ་པའི་དབུ་བཙུགས་་
597



1:
ན
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པར་ལྗགས་བཀོད་གང་དགོས་འཕྲལ་འཕྲལ་དུ་གནང༌། གདན་སས་གཙོས་མང་
བོར་ལྷ་འབྲུམ་འདེབས་རྒྱུར་གོལ་བླའི་སྨན་པར་ལུང་བསྟན་བབས་པ་ལྟར་ལེགས་
ལམ་ཆེ་བ་བྱུང་ཞིང་། སྤྱན་རས་གཟིགས་ཀྱི་གྲངས་བསྙེན་ཁ་སྐོང་སྦྱིན་སྲེག་དང་
བཅས་པ་གྲུབ་པར་མཛད། ཨ་ལགས་ཆེ་བ་ཚང་ལ་ཚེ་དཔག་མེད་ཀྱི་སྣང་བདུན།
མཛོད་དར་དཀར་སེར་བཅས་ཕུལ་ནས་དུས་འཁོར་དབང་དང་། མི་ཏྲ་རྡོར་
ཕྲེང་གི་དབང་སྩོལ་རྒྱུའི་སྙན་གསན་དང་། ཐེ་རོང་ནས་ཐན་པའི་དོན་ཞུས་པ་
ལྟར་གནས་སྐོར་ཚོགས་མང་དང་ལྷན་དུ་ཁྲུས་གསོལ་གནང་བས་འཕྲལ་དུ་ཆར་་་་
བབས། བཞི་བའི་ཉེར་སྔ་ལ་སྒར་བཏེག་སྟེ་རྐ་ཆུ་ཁ་བ་དང་། རྨ་འགྲམ་བརྒྱུད་ལྔ་
བའི་ཚེས་བཞི་ལ་བེ་ཟི་ཆུང་བར་བབས། ཐེ་བོ་ནས་ཐན་གདུང་གི་འཇིགས་པས་
སྐྱབས་ཞུས་དོན་སྐུ་རྗེས་བསྙེགས་པ་ལ་དབུགས་དབྱུང་གི་གསུང་དང༌། མཆོག་
རྩེའི་བློན་ཆེན་ང་རོ་ནམ་མཁའ་དུས་ཆོས་སུ་གྱུར་པའི་བསྔོ་རྟེན་འབྱོར་བར་་་་་
གཤིན་པོ་རྗེས་འཛིན་གྱི་སྤྱན་དམིགས་བསྐྱངས། ཐུ་མེད་གསེར་ཁྲི་དང་། མདའ་
བཅུ་གཅིག་གི་དྲག་རིམ་གྱི་བསུ་བ་དང་པོ་དང་བཅས་ལྷ་མོའི་བླ་མཆོད་དང་ཉེ་་་
བར་སྒར་བཏབ་ནས་མཚོ་གཏེར་སྦ་བ་སོགས་མཛད། གཙང་ལྷ་སྡེ་བརྒྱུད་དང་
མདོར་ཉིན་གཅིག་བཞུགས་ཏེ། སྐུ་གོང་མའི་འཁྲུངས་ལྷ་བློན་པོ་གཟི་འབར་གྱི་
ལ་བཙས་བསྟད་ནས་བསང་དང་དཀར་གཏོར་བསྔོས། མདའ་བཅུ་གཅིག་གི་
ཆིབས་བསུ་གཉིས་པ་དང་། ཧོ་ནོག་ཅེས་པའི་ཤ་ཐུད་མང་བོས་མཆོད། མདའ་
བཅུ་གཅིག་གི་རྟ་བ་སྟོང་ལྷག་གིས་བསུས་ཏེ་ཤ་བོའི་བཞུགས་ཁྲིར་ཕེབས་པར་་་་་
དཀར་དམར་གྱི་སྟོན་ཆེན་བཏེག ལཱ་ཁ་ཏཱ་ལེ་ཧོ་ཐོག་ཐུ་བློ་བཟང་བསོད་ནམས་
རྒྱ་མཚོར་ཞལ་འཛོམས་གྱིས་དགྱེས་གླེང་དང༌། གཙང་སྒར་དུ་གདན་ཞུས་བགྱིས་
པར་ཞལ་བཞེས་སྩལ། སྒར་ཆུང་ཕྱེ་སྟེ་དྲུང་ཡིག་ཏུ་ཕེབས། གསོལ་བ་བཏབ་པ་
ལྟར་ཐན་གདུང་གཞིལ་ཕྱིར་ཁྲུས་གསོལ་དང་། བསང་། དཀར་གཏོར་བསྔོས་
598



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
(ཕྲལ་ནས་ཆར་གྱི་རྒྱུན་བབས་ཏེ་སྔར་རི་ཀླུང་ཐམས་ཅད་སྐྱ་སེང་དུ་སོང་ཡོད་པ་
ཧཱུཾ་བུར་མརྒད་ཞུན་མའི་གོས་བཟང་འཛིན་པར་གྱུར། དེ་ནུབ་ཐོལ་བྱུང་དུ་
ངས་ཀ་ཨ་ལགས་རྡོ་རྗེ་འཆང་སྒར་ཆེན་སྟེང་ཕེབས་རྒྱུ་ཡིན་པས་རང་རེ་འདིར་་་
སྡད་ན་འཕྲལ་དུ་མཇལ་རྒྱུར་མི་འགྲོ་བས་ཅི་བྱེད་གསུངས་པར། རང་རེ་
(དིར་འབྱོར་བ་ཨ་ལགས་ཚང་ནས་ད་དུང་གསན་མེད་པས་ག་ལ་ཕེབས་ཞུས་པ་་་
། ངས་དེ་རིང་ལཱ་ཁའི་མ་ཅིག་མངགས་ཏེ་ནངས་ཀ་ཕེབས་དགོས་ཞུས་ཡོད་
ཅེས་གསུངས་པར། བླ་མའི་མདུན་དུ་ཕར་མ་སོང་བར་ཚུར་ཕེབས་ཞེས་ཞུ་
ཕྱོགས་ག་ལ་ཡོད་ཞུས་པས་ཅང་མི་གསུང་བར་བཞུགས། ཕྱི་ཉིན་རྡོ་རྗེ་འཆང་
པཉྩའི་ཞབས་སྒར་ཆེན་སྟེང་ཕེབས་གྲུབ་པའི་བྱ་མ་རྟ་འབྱོར་བ་བཞིན་འཕྲལ་དུ་་་
བས་ནས་གསེར་ཟངས་ཀྱི་འཁོར་ལོ་དང་། མཛོད་དར་དཀར་སེར་བཅས་ཕུལ་
ཏེ། ཡབ་སྲས་ཞལ་འཛོམས། ཁྱབ་བདག་བླ་མ་མཆོག་ནས་བིས་པ་མི་ཕམ་ཟླ་
བའི་གསུང་འབུམ་སོགས་དངོས་སྐྱེས་མང་དུ་གནང་། ལཱ་ཁའི་མ་ཅིག་ལ་དེ་
དྭགས་གླེང་བར། ཁོ་བོར་ཞལ་འཕྲོས་ཙམ་ཡང་མེད་ཟེར་བས་ཡུལ་གྱིས་བསྐལ་
པའི་དངོས་པོ་རྣམས་ལག་མཐིལ་གྱི་སྐྱུ་རུ་ར་བཞིན་གཟིགས་པའི་ཁྱད་ཆོས་སུ་གོ།
ཚེས་ཉེར་གཉིས་ལ་བླ་མ་མཆོག་མགོན་ཤུལ་དང་། རྗེ་འདི་ཆོ་ཧོར་སོགས་སུ་
ཐེབས་བཞུད་མཛད། དྲུག་པའི་ཚེས་གསུམ་ལ་བཏེག་ནས་གོ་སྲིབ་ཏུ་སྐྱབས་རྗེ་
ཤིང་བཟའ་སྤྲུལ་པའི་སྐུ་བློ་བཟང་མཁས་བཙུན་བཤད་སྒྲུབ་དམ་ཆོས་རྒྱ་མཚོ་་་་་
དང་མཇལ་འཛོམས་ཀྱིས་དངོས་སྐྱེས་སྟོབ་རེས་མཛད་དེ་གསུང་གླེང་རྒྱུན་རིང་་་་
གནང་ཞིང་ཤིང་བཟའི་ཡོངས་འཛིན་སོགས་ནས་རྗེ་འདི་ལ་ཆོས་འབྲེལ་ཡང་ཞུས།
ཇ་ཐབ་ཀྱི་བསུ་བ་གང་རྒྱས་དང་། དགོན་གཤམ་དུ་མཆོད་རྫས་སྣ་ཚོགས་པ་
འཛིན་པའི་དགེ་འདུན་སྣམ་སྦྱར་གྱི་རྒྱལ་མཚན་ཐོགས་པ་རྣམས་ཀྱིས་སེར་སྦྲེང་་་
དང་བཅས་གཙང་སྒར་དོན་གྲུབ་རབ་བརྟན་གླིང་ཞེས་པའི་ལུང་རིགས་སྒྲོགས་་་་
599



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་ཚལ་ཆེན་པོར་ཕྱག་ཕེབས། ལྭ་ཁ་བླ་བྲང་དུ་བཞུགས་ནས་ཚོགས་མང་ལ་
ཕྱག་དབང་དང༌། བླ་བྲང་དེ་གསར་བཞེངས་ལ་དགེ་ལེགས་རྒྱ་མཚོའི་ཆར་
འབེབས་ཀྱི་ཕྱག་ལེན་བསྡུས་པ་དང་སྒོ་བསྟུན་ནས་ལྷག་གནས་ཀྱིས་བྱིན་ཕབ་་་་་
པར་འབུལ་ནོད་སྦམ་མཐོར་བཏེག ཚོགས་ཆེན་འདུ་ཁང་དུ་གྲུབ་རྒྱལ་ཚེ་དབང་
རྒྱས་པ་གསུང་བཤད་ཞིབ་མོར་སྦྲགས་པ། བླ་མཆོད་ཀྱི་ལུང་བཅས་སྩལ་བར་
དངོས་འབུལ་བཏེག་སྟེ་མཎྜལ་བཤད་པ་ཞུས་པའི་ལན་དུ་ཞལ་གདམས་གནད་་་་་
འདྲིལ་དང་ད་ལམ་ཆོས་འབྲེལ་ཙམ་ཕུལ་ནས་རྟེན་འབྲེལ་བསྒྲིགས་པ་བཞིན་སླད་
ནས་ཆོས་རྒྱུན་དགའ་སེ་རེ་འབུལ་ཨེ་ཐུབ་བལྟ་ཞེས་གསུངས། རྩོད་རྒྱུགས་ཕུལ་
བར་རིགས་སྨྲ་བཟང་གྲས་མང་བས་དགྱེས་པ་ཆེན་པོ་མཛད་དེ་ཕོག་ཐེབས་ཀྱང་་་་
མོད་མི་དམའ་བ་སྩལ་ཅིང་། ནང་ཁག་སོ་སོས་གསོལ་ཇ་ཞུས་སྟེང་དངོས་འབུལ་
རྒྱ་ཆེར་བཟབས། ལཱ་ཁ་རིན་པོ་ཆེར་དགུང་ལོ་མཐོ་ཡང་ད་དུང་ཞབས་པད་ཡུན་
རིང་བརྟན་པའི་བཞེད་པ་གལ་ཆེ་བའི་གསུང་ནན་སྩལ་ཏེ། དར་འབོད། ཆིབས་
བསྒྱུར་དང་བཅས་ཚེས༦ལ་གཡུ་རྔོག་བརྒྱུད་ཆོ་ཧོར་གྱི་ནང་གྱོད་བསྡུམ་ནས་ཚེས་
བཅུར་རྩེ་ཆུའི་ཁར་སྒར་སྤོས་པར་རྡོ་རྗེ་འཆང་མཉྫའི་ཞབས་སྤྱན་དྲངས། ཚེས་
བཅུ་གསུམ་ནས་ཆོས་ཐུན་གཉིས་རེའི་རིང་། འཇམ་དབྱངས་ཆོས་སྐོར་བྲིས་པར་
ཡོངས་རྫོགས། འཇམ་དཀར། འཇམ་དབྱངས་སྨྲ་སེང་། གསེར་ཆོས་འཇམ་
དབྱངས་ནག་པོ། དབྱངས་ཅན་མ་དཀར་དམར། སྒྲོལ་དཀར། སྨེ་བརྩེགས།
ཁྱུང་ཁྲ་ནག མཁའ་སྤྱོད་མ། རིགས་བྱེད་མ། དཔལ་མོ་གསེར་གྱི་ཉག་ཐག་ཅན།
ནོར་རྒྱུན་མ། ལྷ་མོ་ཏི་ནུ་མ་རྣམས་ཀྱི་ཆོས་སྐོར། མགོན་པོ། རྣམ་སྲས། ཆོས་
རྒྱལ། ལྕམ་སྲིང་རྣམས་སོ་སོའི་བེའུ་བུམ་བཅས་ཀྱི་ལུང་གསན་པའི་གསེང་བར་
ལ་སུ་རུག་ཇུན་ཆུང་བར་འདོད་ཆོས་ཀྱིས་རེ་བ་བསྐངས་ཤིང་། ཕྱོགས་ཡས་མས་
ཀྱི་མཇལ་བ་སྤྲིན་ལྟར་འདུས་པས་གཟིམ་གུར་ལ་ཕྱག་སྐོར་གྱི་ལམ་མི་ཐོབ་པ་་་་་
600



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
བྱུང༌། གདན་ས་ནས་འཚམས་ཞུས་འབུལ་མི་སླེབས་ཤིང་རྡོ་རྗེ་འཆང་ནས་
དགུན་ཧོར་ཚང་དུ་བཀའ་ཆོས་མང་ཙམ་སྩོལ་བའི་ཞལ་བཞེས་དང་བཅས་ཚེས་་་་
ཉེར་ལྔར་ཆིབས་བསྒྱུར། གྱི་ལིང་དང་། མཐུ་ཆེན་སྔ་ཕྱིར་བསྟད་ནས་བསང་
དཀར་གཏོར། ཡུལ་ཁྲུས་དཔངས་བསྟོད། དགྲ་བྲུབ་དང་ས་བཅུད་བུམ་སྒྲུབ་
སོགས་མཛད། ལཱ་ཁ་ཚང་ཞབས་ཕྱིར་བཅར་བ་སླར་འབྱོན་ཁར་ཞབས་པད་
བརྟན་པ་དང་། ལོ་རྗེས་མར་ལྷ་མོར་ཕེབས་དགོས་ཞེས་གསུང་ནན་དང་བཅས་
ལྷ་རྫས་འཕུལ་རེས་མཛད། ཤར་བླ་བྲང་ཆེན་མོའི་ཕྱག་མཛོད་དྲུང་ཡིག་སྤྲུལ་
པའི་སྐུ་ནས་མི་སྣ་ཆེད་མངགས་ཀྱིས། བདག་ཅག་གི་གཙུག་ཏོར་མཛེས་པའི་ལྷ་
གཅིག་པུ་གོང་ས་བདུན་པ་ཆེན་པོ་གསར་དུ་ངེས་འདྲོངས་ཀྱི་སྒང་དུ་སོང་བར་་་་་
གེགས་མེད་གདན་སར་ཞུ་བ་སོགས་ཀྱི་དོན་སྐྱབས་འཇུག་ཞུས་པར། མི་སྣ་
མངགས་ཏེ་འཚམས་ལན་ཡང་སྩལ། ཇ་སག བེ་ཟི་ཆུང་བ། ཁོ་ཚེ་རྣམས་སུ་
ཕེབས། སྔ་ཕྱིར་ཁོ་ཚེ་དང་མགོན་ཤུལ་གྱི་གྱོད་ཀྱིས་མཚོན་གྱོད་ཆེ་ཆུང་མང་བོ་
བདེ་འཇགས་ལ་བཀོད། སོག་པོ་ནས་གནག་ཕྱུག་སྟོང་ལྷག་གི་ཕྱག་འབྱོར་བྱུང་
བར་མ་ཟད། སྨྱུང་གནས་སྟོང་བདུན་དང་བརྒྱད་ཅུ། མ་ཎི་དུང་ཕྱུར་ཉེར་དྲུག་
དང་ས་ཡ་བདུན་བྱེ་ཆུང་བརྒྱད་འབུམ་དགུ་དང་། སྲོག་བླུ་སུམ་སྟོང་བདུན་བརྒྱ་
དྲུག་ཅུ་སོགས་རྣམ་དཀར་ཁས་ལེན་པའང་མང་དུ་བྱུང་། བརྒྱད་པའི་ཚེས་བཅུ་
ལ་ཨ་ཀྲོང་ཆོས་འཁོར་ཚོ་བཅུ་གཉིས་ཀྱི་རྟ་ཐབ་ཀྱི་བསུ་བ་གཏོས་ཆེ་བ་དང་་་་་་་་
བཅས་དེ་ཕྱོགས་སུ་འགྲོ་ཕན་གྱི་འཕྲིན་ལས་འབྱམས་ཀླས། རྔ་རྒོད་མཆོག་སྤྲུལ་
མཇལ་ཏེ་རི་ཁྲོད་དུ་སྤྱན་དྲངས། སྡེ་ཁྲི་རིན་པོ་ཆེར་མཇལ་འཛོམས་དང་། བླ་
བྲང་གི་ནང་ཁག་མང་བོ་ནས་འཚམས་ཞུས་འབུལ་མི་བྱུང་བར་ལན་ཡང་བབ་་་་་
བསྟུན་འཚེམས་མེད་དུ་སྩལ། ཕྱོགས་སོ་སོ་ནས་གདན་འདྲེན་པ་མང་དུ་བྱུང་བ་
ལ་གང་འོས་ཀྱི་སྙན་སྨྲ་ཕྱག་ཏུ་བསྟར། རྫིས་ཚང་། དམེ་རྒྱ། ཀོ་ཆུང་། དམེ་ཤུལ།
601



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཤོ་རྡེ། ཉ་འཕན་སོགས་བརྒྱུད། དགུ་བའི་ཚེས་གཉིས་ལ་རྨོག་རུ་དགོན་དུ་བབས།
དགོན་འདི་སྔར་འཐོར་རྐྱེན་བྱུང་བ་སླར་འཆགས་སྐབས་ཡིན་པས་སྐུ་གསུང་་་་༌་
ཐུགས་རྟེན་ལ་རབ་གནས། བཙན་ཁང་ལ་འཕྲིན་བཅོལ་དམིགས་བསལ་ཅན་
བཀའ་དྲིན་བསྐྱངས། དཔལ་ལྡན་བཀྲ་ཤིས་འཁྱིལ་བར་གེགས་ཆགས་ཆེར་བདོ་
བའི་སྐབས་ཤིག་ཏུ་སོང་བས་དབུ་གཙོ་རྣམས་ནས་བརྟག་ཞུས་དང་། སྐྱབས་
ཞུས་བྱུང་བ་རྣམས་ལ་མོས་བསྟུན་གྱི་མཛད་སྒོ་དང༌། རྒྱ་བོད་གཉིས་ཆར་ནས་
བདེ་འཇགས་སུ་འགོད་པའི་འཕྲིན་ལས་སྐྱོང་བར་བསྐུལ་བ་མངོན་པ་དང་མི་་་་་
མངོན་པ་ཅི་རིགས་ཀྱི་རྐྱེན་འགས་བཞེད་པ་མ་གྲུབ་པར་ལུས། སྲིད་སྐྱོང་ཚང་
དང་ཨ་མཆོག་གི་རྒྱབ་རྫིར་རེབ་གོང་ནས་དམག་གཏོང་སྐད་ལའང་གྲོས་དབང་་་་
སོ་སོར་དམག་བཤོལ་ནས་ཡུལ་ཁམས་བདེ་འཇགས་སུ་གནས་པ་གལ་ཆེ་ཚུལ་གྱི་ས་
གསུང་འཕྲིན་བརྫངས། ཟམ་ཚ་མཛོད་ཚང་། རྫིས་ཚང་ནགས་རུ། ཨ་ལ། སྤྱི་
ཚང་རྣམས་བརྒྱུད། ཉང་ཚང་ནང་བའི་འདུ་ཁང་གསར་བཞེངས་ལ་རབ་གནས་
གནང་། ཨ་མཆོག་ཚོ་བ་བརྒྱད་དུ་འཕྲིན་ལས་སྐྱོང་སྐབས་རྔ་རྒོད་དབོན་པོ་
འདས་པའི་སར་ཕེབས་ཏེ། སྡེ་བ་ཚང་དང་། མཁན་པོ་ཚང་གཉིས་ལ་མཇལ་
འཛོམས་དང་། གཤིན་པོ་རྗེས་འཛིན་གྱི་མཇུག་མཁན་པོ་ཚང་སྐུ་དངོས་ནས་
སྐྱབས་འཇུག་གནད་འདྲིལ་སྙན་དུ་ཕུལ། དགོན་གཤམ་གྱི་ལྷ་ཁང་གསར་
བཞེངས་ཤིག་ལའང་ཡེ་ཤེས་པ་སྟིམ་པའི་སྤྱན་དམིགས་དང་། དགྲ་འདུལ་གྱི་ལ་
བསྟོད་དང༌། ཚོ་བ་བརྒྱད་ཀྱི་ནང་གྱོད་མང་དུ་ཡོད་པ་ཞི་བར་བྱས། རྔོག་པ་དང་
ཞེ་འཁང་ཅུང་ཟད་ཡོད་པ་བཤད་ནས་རྟ་ཐབ་ཀྱི་བསུ་བ་དང་བཅས་དེར་ཕེབས།
ས་དམར་ཕུ་མདོ། རྡོ་དཀར་སྒར་ལུང་རྣམས་བརྒྱུད་རྟ་ཐབ་ཀྱི་བསུ་བ་སེར་སྦྲེང་
དང་བཅས་མཛོད་དགེའི་སྒར་རྙིང་དུ་ཕེབས། ལྔ་མཆོད་ཆོས་དབུ་དང་། དགུང་
རེར་དབྱུ་གུའི་གཏོར་བསྔོས་ཆགས་མེད་དང་། ཉིན་གཅིག་གནས་ཆུང་གཏོར་
602



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
བསྔོས་དང་སྤྱི་བསྟབས། ཉིན་ཤས་མྱུར་མགྱོགས་གཏོར་མ་ནན་ཏན་ཆེ་བར་
མཛད། དགོན་པའི་འཆམ་གཟིགས་དང་ལྔ་མཆོད་ཀྱི་མཆོད་པ་རྒྱས་པ་དང་།
ཆམ་ཡམས་མཆེད་པར་དགོན་གྲོང་ལ་བསྒྲུབ་བྱ་མང་བོའི་ལྗགས་བཀོད་གནང་།
དབོན་པོ་ཆེ་ཆུང་དང་། མྱི་རྩ་སོགས་ཞབས་ཕྱི་ཕལ་ཆེར་ན་བར་རིམ་གྲོ་མང་དུ་
བསྒྲུབས་ཀྱང་མྱི་རྩ་བློ་བཟང་ཚེ་འཕེལ་དང་། དབོན་ཆུང་དཀོན་མཆོག་ཤེས་
རབ་གཉིས་སྔ་ཕྱིར་དུས་ལས་འདས། སྐུ་ན་ཕྲ་ཡང་རྒན་པོ་བཞིན་སྐུ་དབོན་དམ་
པར་སེམས་གསོ་སྣ་སྒོར་མོ་ནས་མཛད་པ་དང་། རང་ཉིད་ཐུགས་ངལ་ཆུང་བའི་
ཚུལ་གྱིས་ཀུན་རིག་གི་སྦྱང་ཆོག་སོགས་དུས་འདས་ལ་ཕན་པའི་ཆོས་སྤྱོད་དང་་་་
སྤྱན་དམིགས་ཡང་ཡང་མཛད། ཉ་ཐོའི་ནང་ཆེན་དུ་ཞབས་བྱིན་ཕབ་སྟེ་དར་
འབོད་དང་བཅས་མྱུར་བར་ཕེབས་པ་མགོ་ཟླའི་ཚེས་ཉེར་གཅིག་ལ་གདན་སར་་་་
ཞོག དངུལ་བཅུ་ལྷག་དང་། རྟ་ཟོག་ཕྱེད་དང་ཉིས་བརྒྱ་སོགས་ཀྱིས་དུས་འདས་
གཉིས་ལ་དགེ་སྒྲུབ་རྒྱ་ཆེར་བགྱིས། རྒྱལ་ཟླའི་ཚེས་བཅུ་གཉིས་ལ་དབོན་ཆུང་
གཤེགས་པའི་ཕ་མ་སོགས་ཀྱི་མྱ་ངན་གཞིལ་ཆེད་ཚ་ཁོའི་ཕྱོགས་སུ་ཕེབས་པ་ཉེར་
གཅིག་ལ་མྱི་རྩ་ཚང་དུ་འབྱོར་ནས་ཀུན་རིག་གི་སློབ་དབང་དང༌། མི་ངོ་རྣམས་
ལ་རིམ་གྲོ་འགའ་དང་། དར་རྩེ་ཅན་དུ་དབོན་ཆུང་གི་གདུང་ཞུགས་ལ་སྦྱོང་བའི་
རྡོ་རྗེ་སློབ་དཔོན་མཛད་པར་སྤྱི་རྩ་ཚང་ནས་དངུལ་རྡོ་ཚད་བཅོ་ལྔའི་ཐད་ཀྱི་་་་་
དངོས་འབུལ་བཟབས། ལོ་མཇུག་མ་དགོན་དུ་ཆོས་རྒྱལ་ཕྱི་ནང་གསང་གསུམ་གྱི་
བསྙེན་པ་ལ་བཞུགས་པ་ལས་མ་བཞེངས་པས། ས་ལུག( སྤྱི་ལོ༡༩ ༡༩) ལོ་
གསར་གྱི་ཚེས་གཏོར་ཡང་ཞབས་ཕྱི་བྱིངས་ལ་འབུལ་བཅུག དེའི་མུ་འཐུད་དུ་
བྲག་རྫོང་གི་ལྗགས་བསྙེན་དང་འབྲེལ་མགོན་ཁང་དུ་སྐུ་དངོས་ནས་བསྐང་གསོ་་་
བཏང་། ཟླ་བ་དང་བོའི་བཅུ་བདུན་ལ་སྤྱི་རྩ་ཚང་གི་མི་ངོ་རྣམས་ལ་ཚེ་དབང་
བསྐུར། ཨ་འཁྱོག་ཇ་ལིའི་བུ་དུས་ཆོས་སུ་གྱུར་པའི་གཤིན་སྔས་སུ་ཕེབས་པར་རྡོ་
603



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཚད་བཅུའི་ཟང་ཟིང་ཕུལ། རྨེ་དཔོན་རྒན་ལོ་གེགས་སྟེང་སླེབས་དོན་བརྟག་པ་
ཞུས་པར་ཚེ་སྲོང་བའི་ཐབས་ཁོ་ན་ཡི་གེར་བཀོད་དེ་གནང་། གཅའ་ཚང་དང་
བྱམས་ཐང་བརྒྱུད་གཉིས་པའི་ཉར་གདན་སར་ཞབས་པད་བཀོད། ཉིད་ཀྱི་ནུ་བོ་
དཀོན་མཆོག་དོན་གྲུབ་མ་འཚོ་བའི་དོན་དུ་འཁྲུངས་གཞིས་སུ་ཕེབས་ནས་གཤིན་
པོ་རྗེས་འཛིན་མཛད། ཨ་ལགས་ཆེ་བའི་སྐུ་ཞབས་སུ་ཕེབས་ནས་དུས་འཁོར་
དབང་གི་སྙན་སྒྲོན་བསྐྱར་མ་ཕུལ་བ་ལྟར་རྗེ་དེས་ཀྱང་ཞལ་གྱིས་བཞེས་ཏེ་ནག་པ་
ཟླ་བའི་དཀར་ཕྱོགས་ཀྱི་བཟང་བོ་གཉིས་པའི་ཉིན་རྗེ་ཉིད་དབུར་བཞུགས་ཀྱིས་་་་
སློབ་མ་ཉུང་བསྡུས་ལ་སློབ་མ་རྗེས་འཛིན་མཛད། ཁྱབ་བདག་བླ་མ་མཆོག་ལ་
དབང་གི་སྡུར་ལྟ་བུས་སྟོད་འཚང་གི་སྙུན་གཞི་ཞིག་བྱུང་བ་རྗེ་འདི་ཞག་བདུན་ལ་
བྲག་རྫོང་གི་བསྙེན་པར་བཞུགས་ནས་སྤྱན་དམིགས་ཙམ་གྱིས་དྭངས་པར་མཛད།
རྡུལ་ཚོན་བཞེངས་གྲུབ་བསྟན་དཀར་ཕྱོགས་ཀྱི་སྟོང་པ་གསུམ་པ་སྟོང་གཟུགས་་་་་
སྒྲུབ་པ་ལ་རྟེན་འབྲེལ་གྱི་ན་ཚོད་གཞན་ལས་དར་བ་ནས་བཟུང༌། པཎ་ཆེན་སྣང་
བ་མཐའ་ཡས་ཀྱི་ཡོངས་འཛིན་སྟག་མོ་ཨ་ལི་དཔལ་ལྡན་སེངྒེའི་སྐྱེ་རྒྱུད། སྐྱབས་
རྗེ་གོང་མ་བློ་བཟང་འཕྲིན་ལས་ཀྱི་ཉེ་བའི་བུ་ཆེན་རྗེ་ཉིད་ཀྱི་རྩ་བའི་རིགས་ཀྱི་་་་
བདག་པོ། ལུང་རྟོགས་ཀྱི་ཡོན་ཏན་རིན་ཐང་མེད་པས་ཐུགས་ཀྱི་བང་མཛོད་
བྱུར་བུར་གཏམས་པ་ཁྱབ་བདག་དཀོན་མཆོག་ཐུབ་བསྟན་རྒྱ་མཚོ་དཔལ་བཟང་
བོ་ལས་དུས་ཀྱི་འཁོར་ལོའི་བྱིས་པ་ལྟར་འཇུག་པའི་དབང་བདུན། གོང་མ་བཞི་
དང་། གོང་ཆེན་བཞི། རྡོ་རྗེ་སློབ་དཔོན་བདག་པོ་ཆེན་པོའི་དབང་། དཔའ་བོའི་
སྟོན་མོ་དང་བཅས་ཉིན་ལྔའི་རིང་ལ་གནང་བ་སྐྱ་སེར་གྱི་ཁྲོམ་ཆེན་པོ་དང་ལྷན་་་་
དུ་གསན། རྡོ་རྗེ་སློབ་དཔོན་གྱི་དབང་གི་སྐབས་རྗེ་འདི་ཁྲུས་སྟེགས་ལ་བཀོད་དེ་
མཆོད་རྫས་ཚར་དུ་དངར་བ་དང་བཅས་དགེ་ཚུལ་རྡོ་རྗེ་འཛིན་པར་མངའ་་་་
གསོལ་ནས་དུས་འཁོར་གྱི་དབང་བཅུ་ལྷག་གནང་དགོས་པའི་སྙན་སྒྲོན་བཏང་།
604



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
སྐོར་བའི་སྐབས་གནམ་གཤིས་ཤིན་ཏུ་འཇམ་པ་ལས་ཆར་ཟིམ་འཇོ་བ་སོགས་སྔ་་་
ཕྱིར་ལྟས་ལེགས་མང་དུ་བྱུང༌། མཎྜལ། སྐུ་གསུང་ཐུགས་རྟེན། དངུལ་བྲེ་ཆེན་
བཞི་སོགས་དབང་ཡོན་བཟབས། འདུ་ཁང་གི་གསེར་ཚོན་གྱི་ལས་འཕྲོ་འཐུད་
པར་ལྗགས་བཀོད་དཀྱུས་འབུར་རྣམས་ལ་ཤོར་མ་མཛད་པར་སྩལ། དྷཱིཕུ་ཆོས་
རྗེའི་དགོན་དུ་ཨ་ལི་ཆོས་རྗེ་སྐུ་འཕྲེང་བརྒྱད་པ་མཁས་གྲུབ་ཆེན་པོ་ངག་དབང་་་་་
བསྟན་པའི་རྒྱལ་མཚན་དགོངས་པ་ཆོས་དབྱིངས་སུ་ཐིམ་པའི་དགོངས་རྫོགས་སུ་་
ཕེབས་ལམ་འབྲིང་བའི་རྡོ་ཅོག་ཏུ་བྲག་དཀར་གནས་མདུན་གྱི་ལ་བཙས་སྟོད་པ་་་
དང་། རྔན་བསང་། དཀར་གཏོར་བཅས་བཏང་། གནས་གཟིགས་དང་བདེ་
མཆོག་ཚོགས་ཕུལ་སྐབས་ཁ་བ་ཚན་ཆེར་བབས་རྗེས་ཤར་ཕྱོགས་ནས་འཇའ་ཚོན་
ཤར་བ་སོགས་ལྟས་ངོ་མཚར་བ་མང་དུ་བྱུང་། གནས་སྲུང་བཙན་བཤན་པ་ཀུ་
འདེབས་ལ་གསོལ་མཆོད་གསར་རྩོམ་མཛད་ཅིང་སྲུང་ནགས་སུ་བུམ་གཏེར་མང་་
དུ་སྦས་ཏེ་ཤིང་གང་འདོད་བླངས་ཆོག་གསུངས་པ་ལྟར་ནགས་མང་བོ་བཅད་་་་་
ཀྱང་སྐྱོན་ཕྲ་མོ་ཡང་མ་བྱུང་བར་མ་ཟད། ལོ་འདིར་ལོ་ཏོག་ཤིན་ཏུ་ལེགས་པས།
ཐམས་ཅད་དད་སྤྲོའི་དཔལ་ལ་བཀོད། དྷཱིཕུ་ཆོས་རྗེའི་བླ་བྲང་དུ་ཕེབས་ནས་
དམ་པའི་ཐུགས་དགོངས་རྫོགས་པའི་ཐབས་སུ་མཆོག་ཁྲུས་སོགས་སྐུ་ཉམས་སུ་་་
བསྟར་ཅིང་ཡང་སྤྲུལ་མྱུར་འབྱོན་གྱི་སྨོན་ཚིག་ལྗགས་རྩོམ་ཡང་གནང་བར་དངོས་
འབུལ་སྤམ་མཐོར་བཏེག ཨ་སྐྱིད་རོང་འབྲོག དཔལ་སྐྱིད་རོང་། བན་ཡུ་རོང་
འབྲོག ཨ་རྒྱ་སྟོད་པ། མཛོད་དགེ་སྟོད། གཟའ་རུ་འབྲོག་བཅས་ལ་མོས་འདུན་
བཞིན་ཆོས་སྦྱིན་སྩལ། ལོ་སྔ་མ་ནས་གཟའ་རུ་རོང་འབྲོག་སྤྱི་ནས་གསོལ་བ་
བཏབ་པ་ལྟར། མ་རྒྱུད་ཀྱི་གནས་ཆེན་བྲག་བྱ་རྒོད་ཀྱི་གནས་སྲུང་གི་ལ་བཙས་
སྟོད་པ་སོགས་ཀྱི་ཆེད་སྒྲོན་ཟླའི་དཀར་ཕྱོགས་ཀྱི་དགའ་བ་དང་བོར་གནས་་་་་་
མདུན་དུ་ཕེབས་ཏེ། བསྟན་པའི་རྒྱལ་མཚན་གྱིས་བརྩིགས་པའི་ལ་བཙས་ཀྱི་
605



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མདུན་རྒྱབ་ཀྱི་སྟོད་རི་དང་བསང་ཁྲི་ལྷན་ཅིག་ཏུ་བྱས། འཚུབ་ངོ་འགའ་ཤར་
བར་རིམ་གྲོ་ཅུང་ཟད་མཛད་པས་འཕྲལ་དུ་ཞི། སྟོན་སྤྱན་རས་གཟིགས་ཀྱི་
དབང་སྩོལ་རྒྱུའི་སྙན་སྐུལ་དང་། བཀའ་གནང་ལྟར་ལོ་འགར་འཕྱི་བ་མི་གསོད་
པའི་དམ་བཅའ་ཕུལ། བཞི་རྒྱལ་ལ་ལ་བཙས་སྟོད་རྔན་རྒྱས་པ། ཡུལ་ཁྲུས་གཏེར་
བུམ་མང་བོ་སྦ་བ་སོགས་མཛད། ཐན་གདུང་ཆེ་སྒང་ཡིན་ཡང་ཉིན་དེར་ནངས་
སྔ་མོ་ནས་འབྲུག་སྒྲ་དང་བཅས་ཆར་གྱི་རྒྱུན་མོད་ཆེ་བ་བཏང་བ་ནས་བཟུང་ཉིན་
མང་བོར་ཆར་རྒྱུན་བབས་པ་ལོ་ཏོག་གི་གསོས་སུ་གྱུར། ཚེས་དགུ་ལ་གདན་སར་
འབྱོར་བར་མཚན་ཞབས་རྣམས་བསྡུས་ཏེ་གསན་སྦྱོང་ལ་ཆིག་དྲིལ་མཛད།
ཕྱོགས་ཕེབས་སོ་སོའི་སྐབས་སུའང་ཐུགས་ཁོམ་ནམ་ཡོད་ལ་རིགས་པའི་གསང་་་་
ཚིག་ལ་སྦྱོང་བ་དང་། སྐབས་བབ་ཀྱི་འཛིན་སྐྱོར་སྦྱངས་ལ་ཐུགས་བརྩོན་བཏང་
ལྷོད་མེད་པར་བསྟེན་པ་ཡིན་ཡང་གཞན་ཕན་གྱི་མཛད་སྒོ་རྒྱ་ཆེ་བས་ཡུན་རིང་་་་༌་
རབ་ཐོས་བསམ་ལ་ཆིག་དྲིལ་མཛད་པ་མ་བྱུང་ནའང་འདི་ནས་རིགས་གྲྭའི་བར་་་་
ལ་ཕེབས་བཞུད་ཕྲན་ཚེགས་དང་། གསུང་རྩོམ་འགའ་དང་། དྲུག་པའི་ཚེས་
བཞིར་འདུ་ཁང་རྙིང་བའི་ཡེ་ཤེས་པ་མེ་ལོང་དུ་སྤྱན་དྲངས་པ་རྟེན་གསར་བར་་་་
སྟིམ་པ་དང་འབྲེལ་རབ་གནས་མདོར་བསྡུས་མཛད་པ་དང་། རྒྱུན་གྱི་རྩོད་
རྒྱུགས་དང་འདོན་རྒྱུགས་བཞེས་པ་ཙམ་ལས་གཡེང་བ་མེད་པ་དང་། རིགས་
གྲྭའི་མཇུག་ནས་ཤོལ་ཟླ་བདུན་པ་དང་བཅས་བཅུ་བ་ཤར་གྱི་བར་རྐ་ཆུ་ཁར་རིབ་
ཕེབས་ཙམ་ལས་གསན་སྦྱོང་གི་སད་རྐྱེན་གང་ཡང་མེད་པར་བསྡུས་གྲྭ་ཕལ་ཆེར་་་
རྫོགས་པར་མཛད། ཀོ་ཇོའི་འདུལ་བ་འཛིན་པ་ནས་ཀྱང་ལོ་འདིར་ཆོས་དཔལ་
ཞིང་དུ་ཐུགས་རྗེ་ཆེན་པོའི་དབང་སྩོལ་བའི་སྙན་སྐུལ་བགྱིས་ཤིང་། བརྒྱད་པའི་
ཟླ་སྨད་རྐྱེན་འགར་བརྟེན་ཡོངས་འཛིན་མཆོག་ནས་དགོངས་ཁྲོལ་ཚ་ནན་གྱིས་་་་
ཞུས་པར་ཁྲོལ་ཆ་བསྐྱངས་ཏེ། ལྷ་རྫས་ནང་མཛོད། མཎྜལ་ཚོམ་བུ་དང་བཅས་པ།
606



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
ཚེ་སྐུ་རྒྱ་ནག་མ། ཨ་གྱ་ཡོངས་འཛིན་གསུང་འབུམ། རྣམ་རྒྱལ་མཆོད་རྟེན།
དབྱར་དགུན་གྱི་ན་བཟའ་སྤུས་གཙང་དབུ་ཞྭ་དང་བཅས་པ། དངུལ་སྲང་ཆེན་
བརྒྱ། ཆིབས་སྒ་འཁོར་ཚང་བ། བཞུགས་གདན། ཇ་མར་ནས་སོགས་སྤམ་མཐོར་
བཏེག ཡོངས་འཛིན་གསར་བར་དགེ་བཤེས་བསྟན་པ་ཚང་ལ་བཀའ་བསྒྱུར་
ལྟར་དགུ་བའི་ཚེས་གཅིག་ནས་ཞབས་པད་དུ་བཅར་བཞུགས་མཛད་རྒྱུར་ཡོངས་་
འཛིན་ཚང་ནས་བྱམས་ཆོས་སྡེ་ལྔའི་གླེགས་བམ། མཛོད་དར་བཅས་ཕུལ་ནས།
མཁས་བཙུན་བཟང་གསུམ་གྱི་ཡོན་ཏན་ཕྱིའི་རྐྱེན་ལ་ལྟོས་པ་མེད་པར་བཞེས་་་་་
དགོས་ཚུལ་གྱི་སྙན་སྐུལ་འགངས་ཅན་ཕུལ།
༡༡ ཐེ་རོང༌། དབྱིས་སྟོད། ཆ་གན་བླ་མའི་དགོན། གཅོས་
སྒར། རྔ་བའི་དགོན་གསར་སོགས་ལ་ཞབས་བཅགས་ཏེ་
བསྟན་འགྲོའི་དོན་རྒྱ་ཆེན་བསྐྱངས་པའི་སྐོར།
མྱི་རྩ་ཚང་ལ་མོ་ལུང་འགར་འཚུབ་ཚུལ་འདུག་པ་ཞུ་མི་སླེབས་པར་སྐྱོན་་་་་
མེད་ཅེས་ཕྱི་མཐའ་གཟིགས་པའི་གསུང་རྗེན་པ་གནང་། བླ་ཆེན་འཕྲིན་ལས་
ཅན་གྱི་སྤྲུལ་པའི་ཟློས་གར་དུ་སོང་བས་གཞན་མ་ཞིག་ཡིན་ན་ཕེབས་བཞུད་་་་་་
སོགས་ཀྱིས་ཡོན་ཏན་ལོབས་རེ་དང་བྲལ་བ་ལྟ་བུ་ཡིན་ཡང་། སྤྱིར་བསམ་བཞིན་
བསྟན་འགྲོའི་དོན་དུ་སྤྲུལ་པའི་ཟློས་གར་བསྒྱུར་བའི་གང་ཟག་ཏུ་སོང་བ་དང་།
ཁྱད་པར་ལྷན་སྐྱེས་ཀྱི་མཁྱེན་རབ་ནམ་ལངས་པ་ཞིག་ཡིན་པས་གདུལ་བྱའི་་་་་་
བསོད་ནམས་ཀྱིས་ཁྱོགས་ན་མཁས་བཙུན་བཟང་བོའི་ཡོན་ཏན་སྐུ་གོང་མ་དང་་་་
རྗེས་སུ་མཐུན་པ་ཞིག་འབྱུང་བའི་སྔ་ལྟས་གསལ་བཞིན་སྨིན་དྲུག་ཟླ་མགོར་ཆོས་་་
མཚམས་མཛད་ནས། ཚེས་དགུ་ལ་བཏེག་གཟའ་རུ་ཁོག་པོའི་སྒར་གྲོང་བྱིངས་
607



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱིས་ཆིབས་བསུ་དང་བཅས་བཀྲ་ཤིས་ཐང་དུ་སྒར་བབས། ཚེས་བཅུ་བཞི་ནས་
ཉིན་གསུམ་གྱི་རིང་ཐེ་རོང་གི་སྐྱ་སེར་གྱི་ཁྲོམ་ཆེན་པོར་སྤྱན་རས་གཟིགས་དཔལ་་
མོའི་ལུགས་ཞལ་བཅུ་གཅིག་པའི་དབང་དངོས་སྟ་ཐུང་འབྲེལ། འཇིགས་བྱེད་
ཡུམ་བཅས་ཀྱི་རྗེས་གནང་། གྲུབ་རྒྱལ་ཚེ་དབང་བཅས་སྩལ་བར་དགོན་པའི་ཁྲི་
བ་རབ་འབྱམས་པ་དཀོན་མཆོག་རྒྱ་མཚོ་ནས་མཎྜལ་བཤད་པ་དང་བཅས་འབྲུ་་་
རིགས་ཀན་ཏོའུ་ཉིས་སྟོང་ལྷག་གི་དངོས་འབུལ་རྒྱ་ཆེན་ཕུལ། འདི་སྐུ་ཚེ་འདིར་
དབང་ཆེན་གནང་བའི་ཐོག་མ་ཡིན་ཡང་། སྔོན་འགྲོའི་སྤྱི་བཤད་དང་སྒེར་
དབང་། དབང་གི་ཚིག་ཊཱིཀ་མ་ལུས་པ་བཅས་སྒྲ་དག་གསལ་གསུམ་གྱིས་
གསུངས་པར་མ་ཟད། སྐུའི་བཞུགས་སྟངས། གསུང་གི་སྙན་འཇེབས། ཕྱག་ལེན་
གྱི་མཐོང་བརྒྱུད་གང་ས་ནས་ཆོས་བཀའ་བ་རྒན་པོ་རྣམས་ཟིལ་གྱིས་གནོན་པ་ལྟ་་
བུའི་ཁྱད་ཆོས་མངོན་དུ་མཛད་པས་མཆོག་དམན་བར་མ་དང༌། རྒྱུས་ཡོད་མེད་
ཐམས་ཅད་ཧ་ལས་པར་བྱས། ཁྱིམ་ཚང་རེ་ནས་སྨྱུང་གནས་ཆོག་བརྒྱད་རེ་དང་།
མ་ཎི་བྱེ་ཆུང་རེ་འདོན་རྒྱུའི་ཁས་ལེན་ཞུས་ཤིང་དབང་གི་སྐབས་སུ་གནམ་གཤིས་་
ལེགས་པ་སོགས་དགེ་མཚན་མང་། དགོན་པ་གཉིས་ནས་དབང་འགའ་ཞུས་པར་
རྗེས་སོར་གནང་རྒྱུའི་ཞལ་བཞེས་མཛད། ཁོག་པོ་དང་། ཚོང་ཁོག་སྟོད་སྨད་དུ་
ཕེབས་བཞུད་དང་། རྒྱ་ཟངས་ཐང་ནས་ལྔ་མཆོད་ཡུལ་སྤྱིའི་བདེ་རིམ་འགའ་
གསུངས། སྦས་པ་ཁ་གསུམ་བརྒྱུད་བོ་ཤོད་དགོན་དུ་སྤྱན་རས་གཟིགས་ཀྱི་དབང་
དངོས་སྟ་དང༌། རྗེས་གནང་འགའ་འདོད་སྦྱར་བྱས་པར་དངོས་འབུལ་དཔངས་
བསྟོད་དེ་ཕུལ་ཅིང་སྨྱུང་གནས་ཉིས་སྟོང་དྲུག་བརྒྱ་དང༌། མ་ཎི་དུང་ཕྱུར་གཉིས་
ཀྱི་དགེ་སྒྲུབ་ཁས་ལེན་བྱས། སྔོ་ཆེར་ཆོས་སྦྱིན་དང་། ལྷ་སོ་དགོན་དུ་མགོན་པོ་
ཕྱག་དྲུག་པའི་རྗེས་གནང་སྩལ་ཅིང་། སྟ་རི་དང་ལྡང་པའི་གྱོད་དང་། སྒང་རྩྭ་
དང་གཟའ་རུའི་གྱོད་གཉིས་བདེ་འཇགས་སུ་མཛད། དབྱིས་སྟོད་ནས་འབྲིང་
608



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ཁོག་ཏུ་འབྱོར་སྐབས་ནང་བར་ལྟས་ཅི་རིགས་འབྱུང་དོན་ལ་ཕོ་ཉ་འབྱོར་ཚུལ་་་་་
ཞུས་པར། གཞན་མར་སྐྱོན་མེད། ངེད་ལ་ལྟས་ཤིག་ཡིན་པ་འདྲ་གསུངས་པར།
ཟློག་ཐབས་ནན་ཞུས་བགྱིས་པའི་ལན་དུ། སྐྱོན་མེད་ཅེས་པ་ཙམ་ལས་གསུངས་
མ་བཞེད། ཆོས་དཔལ་ཞིང་དུ་རྒྱུ་མཆེད། རྨེ་རུ་ཉིན་སྲིབ། སྐེ་རགས་སོགས་སུ་
ཕེབས་ཏེ་སྐེ་རགས་གཟུངས་རྒྱལ་ཚང་ནས་ཞག་བཞུགས་བྱས། བོད་ལོའི་ཚེས་
བདུན་ལ་རྟ་ཐབ་ཀྱི་བསུ་བ་དང་བཅས་ཚ་གན་བླ་མའི་དགོན་དུ་དེ་ཀའི་བླ་བྲང་་་་
དུ་བདོག་པ་བསྟར་རེས་དང་བཅས་ཚ་གན་ཡང་སྤྲུལ་དང་མཇལ་འཛོམས་་་་་་་་
བསྐྱངས། བྱ་ཕུག་ནང་ཆེན་དུ་བཅགས་མལ་གཉིས་མཛད་ཅིང་དེ་ཀའི་དུས་
འཁོར་གྲྭ་ཚང་དུ་རྒྱལ་དབང་ལྔ་པའི་གཟིམ་ཐང་གནས་བཅུ་ཁྱད་མཚར་བཞུགས་
པ་འདྲ་བཤུས་བཞེངས་པའི་མ་ཕྱིར་གཡར་བོ་བྱས། མར་འགག་གིས་རྟ་ཐབ་ཀྱི་
བསུ་བ་དང་བཅས་ཆོས་འཁོར་ཐང་དུ་བབས། ཀོ་ཇོའི་འདུལ་བ་འཛིན་པ་ཀུན་
སྤངས་འཇམ་དབྱངས་རྒྱ་མཚོ་དང་། བྱ་ཕུག་ཚང་སོགས་བླ་གྲྭ་མང་བོ་དང་། སྐྱེ་
ཕོ་མོའི་ཁྲོམ་གཏོས་ཆེ་བ་ལ་སྤྱན་རས་གཟིགས་དཔལ་མོའི་ལུགས་ཀྱི་དབང་་་་
དངོས་སྟ་དང་བཅས། འཇིགས་བྱེད་དང་། སྤྱན་རས་གཟིགས་གཙོ་འཁོར་
གསུམ་པའི་རྗེས་གནང་། གྲུབ་རྒྱལ་ཚེ་དབང་བཅས་གནང་བར་བྱ་ཕུག་ཚང་
ནས་མཎྜལ་བཤད་པ་དང་བཅས། ཀོ་ཇོའི་རི་ཁྲོད་པ་ནས་སྐུ་སྲུང་ཐུགས་རྟེན་
དང་། རང་དབང་གི་རྫས་ཁབ་སྐུད་ཡན་ཆད་ཡོད་འབུལ་དང༌། མར་འགག་
གཤོག་པས་དངུལ་བྲེ་དགུ། མར་སྨྱུང་ཟི་བཀྭན་ནས་དངུལ་བྲེ་གཅིག་དང་།
བདོག་པ་ཚན་གྲངས་བཅས་བསྟར་བ་དང༌། སྨྱུང་གནས་ཉིས་སྟོང་དང་། མ་ཎི་
རུང་ཕྱུར་ཕྱེད་དང་གསུམ་གྱི་སྒྲུབ་པའི་མཆོད་པ་ཕུལ་ཅིང་། སྤྱི་རིམ་དུ་འཇིགས་
བྱེད་ཀྱི་ཞི་རྒྱས་གཉིས་ཀྱི་སྦྱིན་སྲེག་ཀྱང་གནང་། བཀའ་ཆོས་སྐབས་སྐུའི་
བཞུགས་སྟངས། གསུང་གི་གདངས་དབྱངས། ལྗགས་བཤད་ཀྱི་བབ་ཁོག་ཕྱག་
609



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལེན་གྱི་རིམ་པ་གང་སས་དྲག་ཞན་ཐམས་ཅད་ཀྱི་ཡིད་ཕྲོགས་ཏེ། རྡོ་རྗེ་འཆང་སྐུ་
གོང་མ་དངོས་སུ་འདུག་ཅེས་བཅོས་མིན་གྱི་བསྔགས་པ་བརྗོད་པས་དུས་འདའ་
བ་བྱུང་། དངོས་གཞིའི་ཉིན་ཉེ་འཁོར་ཐམས་ཅད་དུ་རླུང་འཚུབ་ཆེར་ལངས་
ཀྱང་དབང་གནང་ས་ཁོ་ནར་རླུང་རྒྱུ་བ་ཕྲ་མོ་ཡང་མེད་པར་འཇམ་ཆགས་ཀྱིས་་་་
གནས་ཤིང་། ཆུ་དབང་སྐབས་མེ་ཏོག་གི་རྣམ་པ་བཏོད་པའི་ཁ་བ་མང་དུ་བབས་
པས་ས་ཐམས་ཅད་དཀར་འཇམ་དུ་བཏང་བ་སོགས་ངོ་མཚར་བའི་ལྟས་མང་་་་་་
ཙམ་མཐུན་སྣང་དུ་གྱུར། སྟ་གོན་གྱི་མཚན་ཀོ་ཇོའི་འདུལ་བ་འཛིན་པའི་མཚན་
རྨིས་སུ་ལམ་འདི་རྣམ་གྲོལ་ལམ་ཡིན་ཟེར་བའི་ལམ་གཅིག་ཏུ་ཁོང་བ་ཕེབས་པར་་
མཚམས་ཤིག་ན་ཨུཏྤལ་ཁ་ཕྱེ་ཞིང་འདབ་མ་རྒྱས་པ་ཤ་སྟག་གིས་ཁྱབ་པ་རྨིས།
ཚེས་བཅུ་བཞིའི་ནུབ་སྒར་ཁའི་ཉེ་འདབས་ནས་སྤྱང་ཀིས་སྐད་མང་དུ་བརྒྱབ་་་་་
པར་སྔར་ཡིན་ན་དེ་རིགས་མ་དགོན་དུ་ཕེབས་དགོས་པའི་ལྟས་ཡིན་ཟེར་བས་དེ་་
ཙམ་ལས་གཞན་རྟོག་དཔྱོད་གང་ཡང་མ་སྐྱེས། བདེ་ཐང་དང་། ས་དམར་ཕུ་
མདོ་སོགས་ལ་ཆོས་སྦྱིན་གནང་ནས་ས་དམར་ཨ་མྱེས་ཚང་དུ་ཞག་བཞུགས་་་་་་་
གནང་། གཙོས་སྒར་ལུང་གི་ཆིབས་བསུ་སེར་སྦྲེང་དང་བཅས་ཚེས་བཅུ་ལ་
གསེར་ཁྲིའི་བླ་བྲང་དུ་འབྱོར། དངོས་སྐྱེས་དང་བཅས་ཁྲི་ཆེན་མཆོག་སྤྲུལ་རིན་
པོ་ཆེ་དང་མཇལ་འཛོམས་ཀྱིས་གཟིམ་ཁྲི་གཅིག་ཏུ་བཞུགས་ནས་དགྱེས་གླེང་གིས་
དུས་འདའ་བ་བྱུང་། ཚེས་ཉི་ཤུ་ལ་ཧོར་ཚང་གི་ཆིབས་བསུ་བྱིངས་དང་། མཱ་ཆི་
ཏཱ་རིན་གྱི་དཔུང་སྐྱེལ་དང་བཅས་སྟག་མགོའི་ཐང་དུ་བཞུགས་མལ་བྱས། དཀྱུས་
སྲོལ་བཞིན་གཉན་ལ་བསང་མཆོད་རྒྱ་ཆེན་དང་། སྲུང་གཡག་བཏང་། ཕྱི་ཉིན་
ཧོར་ཚང་གི་ཉིན་བསུ་དང་། དགོན་པའི་གཤམ་དུ་མཆོད་རྫས་སྣ་ཚོགས་ཐོགས་
པའི་དགེ་འདུན་གྱི་སེར་སྦྲེང་དང་བཅས་འདུ་ཁང་དུ་གསོལ་ཇའི་སྟེང་སྐྱ་སེར་་་་་་
ཡོངས་ལ་ཕྱག་དབང་སྩལ་ཏེ་བླ་བྲང་ཆེན་མོར་བཞུགས་གདན་འཇགས། ལོ་
610



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
མཇུག་འཇིགས་མཛད་རྡོ་རྗེ་དཔའ་བོ་གཅིག་པའི་ལྗགས་བསྙེན་ཁ་སྐོང་སྦྱིན་སྲེག་
དང་བཅས་པ་གནང་། དེ་སྐབས་མཚན་གཅིག་རྨེ་རྒྱལ་གཟབ་འཕྱོར་དང་བཅས་
མདུན་དུ་སླེབས་པ་རྨིས་གསུངས་པའི་ཕྱི་ཉིན་རྗེ་རྒྱལ་མགོན་པོ་བསོད་ནམས་གློ་་་
བུར་ཁམས་མ་བདེ་བ་དང་། འགྱངས་མིན་དུས་ཆོས་སུ་གྱུར་པ་ལ་གདན་འདྲེན་
སྔ་ཕྱིར་འབྱོར། དགུང་ལོ་བཅུ་དྲུག་པ་དྲག་པོ་ཞེས་པ་ལྕགས་སྤྲེལ(སྤྱི་
ལོ༡༩༢༠)ལོའི་དགུང་གསར་གྱི་དགྱེས་སྟོན་དང་། ཚེས་གཏོར་སོགས་དཀྱུས་
བཞིན་དང༌། གྲྭ་ཚང་གི་ལོ་གསར་བཞུགས་གྲལ་འདུ་ཁང་དུ་མཛད་པར་རིགས་
སྨྲ་གཉིས་ཀྱིས་ཆོས་འཁོར་ལས་བརྩམས་པའི་ཚོགས་ལངས། : སེར་སྐྱ་བྱིངས་ལ་
མཇལ་ཁ་དང་། ལོ་གསར་གྱི་དགའ་སྟོན་འབུལ་བ་རྣམས་དགྱེས་བཞེས་དང་།
གཤོག་སོ་སོ་ནས་ཡིད་ལ་བཅགས་པའི་འདོད་དོན་ཞུ་བ་ལ་སྐབས་དང་འཚམ་་་་་
པའི་གསུང་ལན་འཚེམས་མེད་མཛད། ཆོ་འཕྲུལ་ཟླ་བའི་བཟང་བོ་གཉིས་པར་
སྤྱན་རས་གཟིགས་ཀྱི་དབང་གནང་བར་དངོས་འབྱོར་གྱི་མཆོད་པ་དང་། སྨྱུང་
གནས་ཆིག་སྟོང་དྲུག་བརྒྱ་དང་། མ་ཎི་དུང་ཕྱུར་གཉིས་ཀྱི་དགེ་སྒྲུབ་ཁས་བླངས།
རྨེ་རྒྱལ་ཁབ་ནས་གདན་འདྲེན་བསྟུན་མར་མངགས་ཏེ་ཞུ་ཚིག་བརླིང་བ་མང་་་་་
པོས་སྙན་སུན་རིམ་པར་བྱུང་བས་མྱུར་དུ་ཆིབས་ཞལ་བསྒྱུར་དགོས་པར་བརྟེན་་་་་
ཡས་མས་ཀྱི་གདན་འདྲེན་པ་རྣམས་སློག སྨོན་ལམ་སྔ་སྣུར་གྱིས་ཚེས་གསུམ་ལ་
གསུང་ཆོས་སུ་དགའ་ལྡན་ལྷ་བརྒྱ་མའི་ཁྲིད་དང༌། ཕྱི་ཉིན་སྨོན་ལམ་གྱི་ཚོགས་
དབུ་གནང་སྟེ་སྐུ་གསུང་ཐུགས་ཀྱི་མཛད་པ་གང་ས་ནས་ཡབ་རྗེ་གོང་མ་ཉིད་སླར་
དངོས་སུ་བྱོན་པ་ལྟ་བུའི་དགའ་དད་ཀྱི་དཔལ་ལ་བཀོད། རྩོད་རྒྱུགས་དང༌།
འདོན་རྒྱུགས་ས་བཅད་མ་སྟོངས་པ་བླངས་ཏེ། འགྲིགས་ལམ་ལས་བརྩམས་པའི་
བཞལ་གདམས་སྨིན་རྒྱས་དང་། ནང་བས་མང་འགྱེད་གྱ་ནོམ་པས་དགེ་འདུན་
རྣམས་ཚིམ་པར་བགྱིས། རོང་བོར་རྡོ་རྗེ་འཆང་མཉྩའི་ཞབས་ལ་སྐུའི་སྙུན་གསོལ་
611



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བ་དང་། དབོན་ཆུང་གཤེགས་པའི་བསྔོ་རྟེན་འབུལ་བ་སོགས་ཀྱི་ཆེད་མི་སྣ་
མངགས་གདོང་ཉིན་མོ་ཁོམ་མ་བྱུང་བར་མཚན་མོ་གློ་བུར་དུ། སྐྱབས་ཀུན་
འདུས་རྡོ་རྗེ་འཆང་དངོས་ལ། །འབངས་ཐ་ཤལ་ཀུན་དགའི་མིང་ཅན་གྱིས། །
ལག་སོར་བཅུའི་ཐལ་མོ་སྦྱར་བྱས་ནས། །ཡིད་བསམ་པའི་དོན་གྱིས་ཞུ་གསོལ་
འབུལ། །མགོན་ཁྱོད་ཀྱི་སྐུ་ཚེ་མཛད་འཕྲིན་རྣམས། །ཡར་ཟླ་ལྟར་འཕེལ་བར་
རབ་ཐོས་པས། །བདག་ཡིད་ལ་དགའ་སྤྲོ་ཚད་མེད་འཕེལ། །དེང་དུས་ངན་
སྙིགས་མའི་བགོ་སྐལ་གྱི། །དམུ་རྒོད་རྣམས་གདུལ་ཕྱིར་མགོན་པོ་ཁྱོད། །བསྐལ་
བརྒྱ་ཡི་བར་དུ་རབ་བཞུགས་ནས། །བདག་ལྟ་བུའི་ཉམ་ཐག་འགྲོ་རྣམས་ལ། །
དམ་ཆོས་ཀྱི་བདུད་རྩིའི་བཀའ་དྲིན་སྩོལ། །སང་སྔ་མོར་ས་འདི་ཆིབས་བསྒྱུར་
ནས། །ཡུན་རིང་བོའི་བར་དུ་བཞུགས་ནས་ཀྱང་། །བདག་འདོད་བཞིན་ཆོས་
ལུང་གནང་བ་སོགས། །དོན་དེ་རྣམས་ཐུགས་ལ་འཛིན་པར་ཞུ། །རྟེན་སྟོང་མིན་
ལྷ་རྫས་བཅས་གུས་པས་ཕུལ། ཅེས་པ་འཕྲལ་དུ་ཕྱག་བྲིས་སུ་བཀོད་ནས་ཕུལ།
ཕས་ཀྱི་རྒོལ་བ་ཁེངས་པའི་ལག་ལྡན་ཁྱུ། །གསོད་པའི་སྡེར་མོ་རྣོ་དབལ་བགྲད་
དང་ལྷན། །ཐུབ་བསྟན་གངས་ཀྱི་རི་སུལ་སྐྱོང་འདོད་པས། །སེང་ཆེན་ལུང་
རིགས་སྟོབས་ལ་ཅི་དགར་རྩེན། །འཕྲིན་ལས་རབ་རྒྱས་ཀུན་དགའི་འཁྲི་ཤིང་
གིས། །ཆོས་མཐུན་མཛད་པའི་མེ་ཏོག་མཛེས་པའི་སྤྲིན། །འཁྲིགས་པས་གདུལ་བྱ་
སྨིན་ཅིང་གྲོལ་བ་ཡི། །འབྲས་བུ་རོ་བརྒྱའི་ཕྲེང་བ་བར་མེད་སྨིན། །དེ་ལྟའི་མཛད་
པ་མི་ཕྱེད་གསེར་དངུལ་རྐྱ། །བསྒྲིལ་བས་འཇིག་རྟེན་དམ་དུ་བཟུང་བ་ན། །སྙན་
པར་གྲགས་པ་མཐའ་ཡས་གླིང་འདི་ལྟ། །སྲིད་པའི་ཅོད་པན་རྩེ་ལ་ངང་གིས་ལུད།།
ཅེས་པ་ནི་སྡེ་སྣོད་ཀྱི་དགོངས་དོན་རིགས་པའི་གསང་ཚིག་གིས་འཚོལ་བ་དང་།
འཕྲིན་ལས་བསམ་གྱིས་མི་ཁྱབ་པས་གདུལ་བྱ་སྐྱོང་བ་ཟུང་འབྲེལ་དུ་མཛད་པ་ལ་་
བསྔགས་བའི་བར་སྐབས་ཚིགས་བཅད་དོ། །
612



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
ཚེས་ལྔ་ལ་ཆིབས་སྐྱེལ་དང་དར་འབོད་བཅས་སྒར་བཏེག རྨེ་བོའི་དཔོན་
རྒན་མ་འཚོ་བའི་སར་ཞག་བཞུགས་མཛད་ནས་གཤིན་པོ་རྗེས་འཛིན་དང༌། མི་
ངོ་རྣམས་ལ་ཚེ་དབང་བསྐུར་བ་མ་གཏོགས། ལམ་བར་རྣམས་སུ་ཇ་ཐབ་བདག་
གིར་མཛད་པ་ཙམ་ལས་བྲེལ་བ་ཐམས་ཅད་བསྡུས་ནས་གདན་སའི་ཆིབས་བསུ་་་
དང་བཅས་ཚེས ༡༧ལ་སྟག་ཚང་ལྷ་མོའི་ཆོས་གྲྭ་བློ་གླིང་དགེ་ལྡན་བཀྲ་ཤིས་་་་་་་
འཁྱིལ་དུ་ཞབས་པད་བཀོད། སྐུ་རྟེན་ནས་སྐུ་དབོན་དམ་པ་རྔ་བར་ཞབས་ཕྱིར་
འགྲོ་མི་རུང་ཚུལ་ལབ་ཀྱང་རྗེ་ཉིད་ནས་དབོན་པོ་ལ་སྐྱོན་མེད་གསུངས་པས་་་་་་
ཞབས་ཕྱིར་འབྱོན་རྒྱུར་ཐག་བཅད། རྔ་བར་ཕེབས་རེས་ཀྱིས་སྐུ་ཕྱྭ་ལ་འཚུབ་ངོ་
རེ་འབྱུང་བ་འཆར་ཅན་ཡིན་པས། ཡོངས་འཛིན་གཙང་བླ་རིན་པོ་ཆེར་ཞུས་ཏེ།
ཞབས་རིམ་ཁ་ཤས་བསྒྲུབས། རྨེ་ཚང་ནས་བསུ་རྟ་མང་བོ་དང་བཅས་མྱུར་དུ་
འབྱོན་སྐུལ་ཞུས་པ་ལྟར་ཚེས་བཅུ་དགུར་ཆིབས་གོང་དུ་བཞེངས་ནས་ཉི་མ་ལུང་་་
མདོར་བཅགས་མལ་མཛད་པའི་མཚན་གློ་བུར་དུ་ཁ་བ་བབས་པས་ལམ་རྙེད་་་་་
དཀའ་བ་དང་། སྒར་འདེགས་དཀའ་བྱུང་བ་ནས་བཟུང་ཁ་བ་བུ་ཡུག་འཚུབ་པ་
དང་། གྲང་རེག་བཟོད་དཀའ་བ་བར་མ་ཆད་དུ་བྱུང་བ་དང༌། རྔ་བར་འབྱོར་ཉེ་
སྐབས་སྔར་མ་གྲགས་པའི་ཁ་བ་དཔེ་མེད་པ་བབས་པ་དང་། རྟེན་མདུང་གི་སྣོད་
ལས་སྦྲང་མའི་སྐད་ལྟ་བུའི་ཟ་ཟི་ཡུན་རིང་ཐོས་པ་ནི། རིང་མིན་སྤྲུལ་པའི་བཀོད་
པ་བསྡུ་བ་ལ་དཀར་ཕྱོགས་པ་རྣམས་ཀྱིས་ཕེབས་བཤོལ་དང༌། མྱ་ངན་དང་སྨྲ་
སྔགས་ཀྱི་རྣམ་པ་བཏོན་པར་སྣང་། དེ་ལྟ་ནའང་རྗེ་ཉིད་ནས་སྔར་མ་བྱུང་བའི་
དགྱེས་ཉམས་ཆེ་བས་ཐུགས་བག་ཕེབས་པའི་རྣམ་པ་ཁོ་ན་གནང་བ་ནི། མདོ་སྡེ་
རྒྱན་ལས། ཕ་རོལ་སེམས་དགེ་གཅིག་གི་ཕྱིར་ཡང་ནི། །བསྐལ་བ་བྱེ་བ་སྟོང་དུ་སྐྱོ་
མི་འགྱུར། །ཞེས་པའི་རྣམ་ཐར་མཚོན་པ་ཡང་ཡིན་མོད། གཙོ་བོར་སྤྲུལ་པའི་
ཟློས་གར་འདིས་མཛད་འོས་པའི་འཕྲིན་ལས་མཐར་ཕྱིན་ནས་རིང་མིན་སྤྲུལ་་་་་་
613



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཞིའི་གནས་སུ་བསྡུ་བ་ལ་གཅིག་ཏུ་དགྱེས་པའི་ངང་ཚུལ་ཡང་ཡིན་པར་ངེས་སོ།།
ར་ཁོག་ཏུ་བཞུགས་པའི་དགུང་ཨ་ཁུ་དབོན་པོའི་སྐུ་རིམ་ཡིན་ཞེས་གུར་ཞལ་གྱི་་་་
བསྐང་གསོ། མྱུར་མགྱོགས་གཏོར་མ། སྤྱི་བསྟབས་བཅས་མཛད། ཚེས་ཉེར་དྲུག་
ལ་ཆིབས་བསུ་བཅས་རྨེ་རྒྱལ་ཁང་དུ་བབས། འཇིགས་བྱེད་དང་ཀུན་རིག་གི་སྒོ་
ནས་སྦྱངས་ཆོག་འཕོ་བ་སོགས་གཤིན་པོ་ལ་ཕན་གདགས་པའི་ཐབས་སྣ་ཚོགས་་་་
སྐུ་ཉམས་སུ་བསྟར་ཅིང་། ཤ་བའི་ལུག་མང་ཞེས་པ་རྒྱལ་པོ་ན་རིམ་གྱི་བང་སོ་
འཇོག་སར་ཕེབས་ནས་ཞག་བཞུགས་ངོས་བསང་དང་བཀྲ་ཤིས་ཀྱི་ཚིགས་བཅད་
མང་བོ་དང་བཅས་བྱིན་གྱིས་བརླབས། ཞེ་དགུ་དང་བསྒྲིགས་སླར་ཡང་ཀུན་རིག་
གི་སྦྱངས་ཆོག་རྒྱས་པ་དང་། མི་ངོ་རྣམས་ཀྱི་དོན་དུ་གུར་ཞལ་དང༌། ཚངས་པའི་
བསྐང་གསོ་རྒྱས་པ་གཤེགས་གཏོར་དང་བཅས་པ། ལྷ་རྔན་དང་བཅས་སྲུང་རྟ་
འབུལ་བ། འཇིགས་བྱེད་ཀྱི་ཞི་རྒྱས་ཀྱི་སྦྱིན་སྲེག མགོན་དཀར་གཏེར་སྒྲུབ་དང་།
དབང་གི་འཁོར་ལོ་བྲི་སྒྲུབ་ཚད་ལྡན་མཛད་དེ་བརྩན་ཁང་དུ་བཞག རྒྱལ་པོ་
འདས་པའི་སྒྲིབ་སྦྱང་དུ་བསྒྲུབ་བྱ་མང་བོའི་ལྗགས་བཀོད་སྩལ། ཧོར་འཇམ་
དབྱངས་མཁས་གྲུབ་ཀྱི་སྤྲུལ་སྐུ་ཕུར་བ་སྤྲུལ་སྐུ་ཞུ་བས་ཡས་བཤད་དང་བཅོས།
མཎྜལ། སྐུ་གསུང་ཐུགས་རྟེན། གསེར་དངུལ། བྱུ་རུ། སྦུར་ལེན། གོས་ཕྲུག སྣམ་
རས། དཔོན་འདས་ཀྱི་གྱོན་པ་ཆ་ཚང་། ཕྲེང་བ། གའུ་སོགས་ཉེར་སྤྱད་མང་པོ།
རྟ་སྒ་དངུལ་ཤན་སོགས་སྲབ་རྨེན་ཐོང་སྡོམ། པགས་རིགས་མང་བོ། གུར། རྟ་
དྲེལ། མཛོ་འབྲི་སོགས་རྟ་ནོར་མང་བོ་བཅས་དངུལ་རྡོ་ཚད་བཞི་བཅུའི་ཐད་
ཀྱིས་དངོས་འབུལ་བསྟར། གཉིས་པའི་ཚེས་བདུན་ལ་ཐབ་བསུ་སེར་སྦྲེང་བཅས་
དགོན་གསར་གྱི་བླ་བྲང་དུ་བབས། རོང་བོ་ནས་ཁྱབ་བདག་བླ་མའི་སྐུ་དབོན་
མཆེད་བཅས་མ་འཚོ་བའི་བསྔོ་རྟེན་འབུལ་བ་དང་ཆབས་ཅིག་སྔར་ཕུལ་བའི་་་་་་
གསུང་ལན་དུ། སྐུ་གསུམ་ལྷུན་གྲུབ་ཏུ་རྫོགས་པ་བདེ་ཆེན་གྱི་དབྱིངས་སུ། །ངོ་
614



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
མཚར་ཅི་དགའ་རུ་རྩེན་པ་ཕ་རྒོད་ཀྱི་བླ་མ། །སླར་ཡང་ཟུར་ཕུད་ཀྱི་མཛེས་རྒྱན་
མཆོག་སྤྲུལ་གྱི་དབང་པོར། །དད་གསུམ་ཟླ་ཟེར་གྱིས་བསྐུལ་བའི་རྒྱངས་གླུ་འདི་
འབུལ་ལོ། །ཐུགས་བསྐྱེད་དབང་ཕྱོགས་ཀྱི་རི་བོའི་ཕྲག་པ་ལ་ཞོན་ནས། །ཡ་
མཚན་ལུང་རྟོགས་ཀྱི་འོད་བརྒྱ་ཕྱོགས་བཅུ་རུ་འགྱེད་པའི། །གྲགས་སྙན་དབྱར་
སྐྱེས་ཀྱི་རྔ་བོ་ནམ་མཁའ་ནས་ལྡིར་བཞིན། །བཀའ་ལུང་སྦྲང་ཆར་དེ་ཡིད་ཀྱི་
གསོས་སྨན་དུ་ཐོབ་བོ། །འདི་ན་ཁྱོད་ཞལ་གྱི་མཆོད་སྡོང་མཚན་དཔེ་ཡིས་སྤྲས་པ།
དང་སེམས་ཤེལ་དཀར་གྱི་ངོས་ལ་རི་མོ་རུ་བྲིས་ཚེ། །མཇལ་འདོད་སྟོན་དུས་ཀྱི་
སྤྲིན་ཕུང་ལང་ལོང་དུ་གཡོ་ཡང་། །བཤོལ་བྱེད་སྣ་ཚོགས་ཀྱི་རླུང་བོ་རང་དབང་
རེ་ཆེའོ། །སྲིད་གསུམ་མྱ་ངམ་གྱི་ཐང་དུ་མི་རྟག་གི་སྲིན་པོས། །འགྲོ་དྲུག་རེས་
མོས་སུ་ཟ་བའི་བགོ་སྐལ་དེ་བབས་ནས། །ཟེ་རིགས་ཁྱུང་དཀར་གྱི་ཕྲུག་གུ་དྲན་
ལམ་དུ་གྱུར་པས། །ཡིད་ཁར་སྐྱོ་སྣང་གི་ཆུ་བོ་ལྷུང་ལྷུང་དུ་བབས་སོང་། །ལྷོ་རྒྱུད་
ཕན་བདེ་ཡི་པད་ཚལ་ལྷག་ལྷག་ཏུ་བཞད་པ། །གང་གི་འཕྲིན་ལས་ཀྱི་འོད་སྟོང་
ཁོ་ན་ལ་རེ་བས། །བཤད་སྒྲུབ་རིས་མེད་ཀྱི་མཛད་བཟང་ཕྱག་མཚན་དུ་བཞེས་
ནས། །རྒན་པོ་རེ་ས་ནས་མ་བསླུ་མཁྱེན་རབ་ཀྱི་དབང་བོ། །ཁོ་བོ་ལེགས་བྱས་ཀྱི་
ཚལ་ལ་གང་འདོད་དུ་རྩེན་ཞིང་། །ལུས་སེམས་བདེ་སྐྱིད་ཀྱི་ཀློང་དུ་ལྡིང་བ་ཞིག་
བྱུང་ན། །ཡུན་རིང་ཐུགས་བཞེད་ཀྱི་བང་མཛོད་ཆོས་རྒྱུན་གྱི་ནོར་བུས། །རྫོགས་
ལྡན་དུས་སྟོན་བཞིན་འགེངས་པའི་བརྩོན་པ་ཞིག་བགྱིད་ཡ། །ཞེས་ཞུ་ཡིག་
འདེགས་མཚོན་ལྷ་རྫས་དང་བཅས་མཉམ་མེད་དོན་ཀུན་གྲུབ་པ་འཇིག་རྟེན་དུ་་་
བྱོན་པ་དྲག་པོ་ལྕགས་སྤྲེལ་ལོའི་མཆུ་ཟླའི་ཡར་ཚེས༡༠ལ་གུས་པས་ཕུལ་བའི་ཞུ་་་
ཡིག་ཅེས་གནང་བ་ཕུལ་བས་དགྱེས་ཚོར་ཆེ་བ་དང་། དུས་འདས་གཉིས་ལ་
འཕྲལ་ཡུན་སྨན་པའི་སྤྱན་དམིགས་བསྐྱངས། ཆམ་ཡམས་མཆེད་ཆེ་བ་ཞི་ཕྱིར་
གཟིམ་ཆུང་ར་བ་ནས་རྗེ་ཉིད་དབུར་བཞུགས་ཀྱིས་འཇིགས་བྱེད་སྒོས་ཞི་རྒྱས་ཀྱི་་་
615



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྦྱིན་སྲེག་གནང་སྐབས་མེ་པྲ་གཏན་མི་ལེགས་པ་དང་། རང་བཞིན་གྱིས་དོན་རྩ་
ཆེ་བ་ལ་ཉེས་སྐྱོན་ཡོད་མེད་ཀྱི་ཐག་གཅོད་སྒྲ་ཇི་བཞིན་པ་ཤ་སྟག་གནང་བཞིན་་་་
པ་ཡིན་ཡང་ཆམ་རིམས་འདིའི་དོན་ལ་རིམ་གྲོ་རེའི་ཞལ་བཀོད་ལས་ཉེས་སྐྱོན་་་་་་
ཡོད་མེད་གཏན་མི་གསུང་བ་ཞིག་འདུག འཛིན་གྲྭ་སོ་སོར་རྩོད་རྒྱུགས་བཞེས་པ་
དང༌། གཅའ་ཚང་གི་གཙང་བླ་ཞེས་སྐུ་གོང་མའི་རིང་ནས་ཞབས་བརྟན་སྒྲུབ་
བཞིན་པ་ཞིག་ཡོད་པར་དྲུག་ཅུ་བ་མང་བོ་དང་། ཕུར་སེང་གི་གཏོར་ཟློག ས་
སྐྱའི་དྲག་འབར་སོགས་སྒྲུབ་འཇུག་པ་དང༌། རྔ་སྟོད་དུ་མོས་བསྟུན་གྱིས་ཆོས་
སྦྱིན་ཅི་རིགས་དང་། སྣ་ཤུལ་སྔོ་ཤུལ་གཉིས་དང་། རྨེ་རྡོ་ཞར་གྱི་གྱོད་གཉིས་ལ་
འདོགས་ཆིངས་དང་། རྨེ་དང་ནུར་མའི་གྱོད་བསྡུམ། ཉིན་གཉིས་ལ་ཉིད་དབུར་
བཞུགས་ཀྱིས་ཆམ་ཡམས་ཞི་བའི་ཐབས་རིམ་ཞི་རྒྱས་ཀྱི་སྦྱིན་སྲེག་བཅས་མཛད།
སྦྱིན་སྲེག་སྐབས་རྨེ་རྒྱལ་དང་རྒྱལ་མོ་གཉིས་སྐྱབས་འོག་ཏུ་འདུག་པ་ལ། རྨེ་
དཔོན་ཞིང་སྐྱོང་དང་མཐུ་སྟོབས་གཉིས་ཀྱིས་གཙོ་བྱས་པའི་མ་བློན་གཤོག་བཅུ་་་
གཉིས་རོང་འབྲོག་ཐམས་ཅད་བདག་གིས་བླ་མ་དཀོན་མཆོག་གསུམ་དང་ཡི་དམ་
རྡོ་རྗེ་འཇིགས་བྱེད་ཆོས་སྐྱོང་གུར་ཞལ་བཅས་ལ་བཅོལ་གཏད་ནན་མོ་བྱས་ཡོད།
རང་ཅག་སྐད་ཅིག་ཀྱང་འབྲལ་བ་མེད། ཁྱོད་ཀྱིས་ང་སེམས་ནས་མ་འབོར། བྱ་
བ་ཆེ་ཆུང་ཀུན་ལ་ལས་འབྲས་དྲང་མོས་ལེགས་ལམ་དུ་ཞོག་ཅེས་པ་སྦྱིན་སྲེག་་་་་་
གནང་བཞིན་ཀུན་གྱིས་མཐོང་ས་ནས་བྲིས་ཏེ་རྨེ་རྒྱལ་པོ་ཞིང་སྐྱོང་བཀྲ་ཤིས་ལ་་་་་
གནང་ནས་ཁྱོད་ཀྱིས་ག་བུར་ཆག་ལ་ཟུངས་ཞེས་བཀའ་ཕེབས་པ་ལྟར་ཁོང་བས་་་་
ཀྱང་སུ་ལའང་མ་བསྟན་པར་ག་བུར་བཅུག ཆམ་རིམས་ཀྱིས་དགེ་བསྐོས་གཉིས་
བསྟུད་མར་གཤེགས་པས་གསུང་བརྟག་ལ་མ་ལྟོས་པར་ཉིད་ནས་གཅིག་འཇོག་་་་
དགོས་ཞེས་ནན་ཞུས་ཕུལ་དོན་ལྟར་ཉིད་ནས་དགོངས་དཔྱད་ཀྱིས་གསར་བཞག་
ཆོས་ཁྲིམས་པ་ཡང་འགོ་ནད་ཀྱིས་ཟིན་ཏེ་ཀུན་གྱིས་མི་འཚོ་བར་ཐག་བཅད་ཀྱང་་
616



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ཉེས་སྐྱོན་མ་བྱུང་བས་ཕྱི་མཐའ་གཟིགས་པའི་ཡེ་ཤེས་ལ་ཀུན་ཡིད་ཆེས་པ་བྱུང་།
སྐབས་ཤིག་མགོན་ཁང་དུ་འཇོག་དགོས་ཞེས་རྨེ་རྒྱལ་མོར་བཀའ་གནང་སྟེ་ལྷ་་་་
བྲིས་པ་ཞིག་ལ་ཤོག་བུར། སྤྱན་རས་གཟིགས་བཅུ་གཅིག་ཞལ། འཇམ་དབྱངས་
དཀར་སེར་གཉིས། གུར་ཞལ་གཉིས་བཅས་བཞེངས་བཅུག་ནས་ཕྱག་ཚགས་
མཛད། ནངས་གཅིག་ཨ་ལགས་ཆེ་བ་ཚང་སྐུ་བདེ་བར་ཨེ་ཡོད་ཅེས་ཐོལ་བྱུང་དུ་
གསུངས། དེ་སྐབས་ཨ་ལགས་བ་ཆེ་ཚང་སྐུ་ཅུང་མ་བདེ་བའི་དུས་སུ་འདུག་པས་
ཚུལ་དེ་ཐུགས་མཁྱེན་གྱིས་དགོངས་པར་སྣང་། དེ་དག་གི་སྐབས་ཐམས་ཅད་དུ་
ཡང་སློབ་སྦྱོང་གི་འཕྲོ་དང་། ལམ་རིམ་ཆུང་བའི་ཐུགས་འཛིན་གྱི་འཕྲོ་སྐྱོང་བ་ལ་
ཉིན་མོ་ཐུགས་ཁོམ་མ་བྱུང་སྐབས་མཚན་མོར་བརྩོན་པ་རྒྱུན་རིང་སྟེན་པ་ལ་་་་་་
ཐུགས་ངལ་བ་མེད་པར་དགའ་སྤྲོ་དང་བཅས་པའི་ཚུལ་མཛད། །
༡༢ རྗེ་ཉིད་རྟག་འཛིན་ཅན་རྣམས་ཆོས་ལ་བསྐུལ་བ་དང་།
སྐུ་དངོས་ཀྱི་གདུལ་བྱ་རྫོགས་པར་བརྟེན་མཛད་པའི་
ཐ་མ་བསྟན་པ་དང༌། དགོངས་རྫོགས་ཇི་ལྟར་
བསྒྲུབས་པའི་སྐོར།
དེ་ལྟར་སྤྲུལ་པའི་ཟློས་གར་འདིའི་སྟེང་ནས་སྨིན་ཅིང་གྲོལ་བར་འོས་པའི་་་་
གདུལ་བྱ་རྣམས་རྫོགས་པས་ཡང་སྤྲུལ་ཕྱི་མའི་རྣམ་པས་སྐལ་བ་བཟང་བོའི་་་་་་་
གདུལ་བྱ་མཐའ་ཡས་པའི་དོན་མཛད་པར་དགོངས་ཏེ་ཞི་བར་གཞོལ་བ་ལ་་་་་་
དགྱེས་པའི་ཚུལ་གྱིས་གསུམ་པའི་ཚེས་གསུམ་གྱི་ཐོ་རངས་དེ་རིང་ཆམ་པ་ཡོང་་་
ཞེས་ཐུགས་དགྱེས་ཉམས་ཆེ་བ་མཛད། ཉི་དྲོས་གྲྭ་གཤག་འགར་ཕེབས་ཞོར་ལ་
མགོན་ཁང་དུ་ཕེབས་ནས་སྙན་ཤལ་དང་བཅས་འཕྲིན་བཅོལ་ནན་ཏན་ཆེ་བ་་་་་
617



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཞིག་མཛད་ནས་གཟིམ་ཆུང་དུ་ཕེབས་འཕྲལ་དེ་རིང་ང་ལ་ཆམ་པ་ཕོག་ཡོད་པ་་་་
རེད་ཅེས་ཕེབས། དེ་ཡང་ལྷ་མོ་ནས་ཕེབས་སྐབས་གྲང་ངར་དང་ཁ་བས་ལམ་
བཀག་པ་དང་། ཆམ་ཡམས་ཞི་ཕྱིར་སྦྱིན་སྲེག་གནང་སྐབས་མེ་པྲ་ལོད་པ་དང་།
སྔར་རྔ་བའི་གདན་སའི་ལྕགས་མཁར་སྐབས་ལྟས་མི་ལེགས་པ་མང་དུ་བྱུང་བ་་་་་
དང་། བཙན་ཁང་གི་བྲིས་ཐང་མང་བོར་བྱི་བས་ཟོས་པ་དང་། རྡུལ་ཚོན་བྱི་བས་
གཏོར་བ་སོགས་བདག་ཉིད་ཆེན་པོ་དགོངས་པ་ཆོས་དབྱིང་སུ་གཟིགས་པའི་ལྟས་
མང་བ་ལྟར་ཕྱི་ཉིན་ནས་སྙུན་གཞི་རིམ་ལྕིར་གྱུར་ཅིང་གོག་ནད་ཀྱི་ངོ་ཞིག་ཀྱང་་་་
ཤར་བ་བཅས། རྔ་བའི་གདན་སར་དངུལ་གཉིས་དང་རྟ་ཟོག་འགས་མཚོན་རྔ་
བའི་ཁུལ་གཏོགས་ཀྱི་གྲུབ་མཐའ་རིས་མེད་ཀྱི་དགོན་སྡེ་རྣམས་དང་། ཚ་ཁོའི་མ་
དགོན། མཚོ་བདུན། ད་ཚང་སོགས་ལ་ཞབས་རིམ་སྒྲུབ་ཐེབས་འཚེམས་མེད་
ཕུལ་ནས་ཞབས་བརྟན་གཏོས་ཆེ་བ་དང༌། རྨེ་རྒྱལ་རྒྱལ་མོ་ནས་ངུ་ངག་དང་
བཅས་ཞབས་བརྟན་གང་དགོས་ཀྱི་ལྗགས་བཀོད་ཕུར་ཚུགས་སུ་ཞུས་པར་ཏཱ་རེ་་་
ཞལ་བཀོད་གནང་བ་ལྟར་རྒྱལ་ཁང་ནས་དངུལ་རྡོ་ཚད་མང་བོས་ཏཱ་རེ་དུང་ཕྱུར་
རེ་གཉིས་བསྒྲུབས། མོ་བརྟག་འགར་ཚ་ཁོའི་མ་དགོན་དུ་ཕེབས་ན་ལེགས་ཚུལ་
དང་མཐུན་པར་རྗེ་ཉིད་ཀྱང་དེར་ཕེབས་ལ་དགྱེས་ཚོར་ཆེས་བས་གློ་བུར་དུ་སྒར་
བཏེག ར་སྒང་ནས་ཞག་ཤས་བཞུགས། ཞབས་ཕྱི་བྱིངས་ནས་ཞབས་བརྟན་ཉིན་
མཚན་མེད་པར་སྒྲུབ་པ་དང༌། རྔ་དགོན་གྱི་འཛིན་གྲྭ་སོ་སོ་དང་། རྨེ་རྒྱལ་བློན་
གྱིས་མཚོན་གྲུབ་མཐའ་རིས་མེད་ཀྱི་བླ་མ་དང་། དགོན་སྡེ་སོ་སོ་ནས་བརྟན་
བཞུགས་འབུལ་བ་རྣམས་ལ་རིམ་གྲོ་རྣམས་སྒྲུབས་དང་། མ་དགོན་ལ་སོང་ནས་
མཚམས་ཤིག་ལ་བསྡད་ན་ང་ལ་སྐྱོན་མེད་ཅེས་པ་ཙམ་ལས་བློ་གདེང་ཁེལ་བའི་
གསུང་ལན་གཅིག་ཀྱང་མ་གནང་། ཚེས་བཅུ་གཉིས་ལ་སྒར་བཏེག་སྟེ་བཅོ་ལྔར་
ནོར་བུའི་སུམ་སྒར་བཞུགས་སྐབས། ཞབས་ཕྱི་རྒན་རིམ་དང་། མ་ཡུམ་སོགས་
618



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ནས་ཞབས་པད་བརྟན་པའི་གདུང་ཞུས་བགྱིས་ཀྱང་གསུང་ལན་སྤྱི་བསྒྲེས་ལས་་་་
གནད་དུ་མ་བཞེད་པས་དྲུང་ཆེན་བློ་བཟང་སངས་རྒྱས་གཞོན་དུས་ནས་ཞབས་་་་
པད་དུ་བཅར་བཞུགས་སུ་མ་ཟད། ཡིག་གཟུགས་མང་བོའི་བྲིས་རྒྱུན་འབུལ་བ་
སོགས་ཀྱི་ཞབས་འདེགས་ཞུས་པས་སློབ་དཔོན་གྱི་གྲས་སུ་འོས་པ་ལྟ་བུ་ཡིན་པ་་་་
དང་། རྗེ་འདིས་ཀྱང་བརྩེ་གཟིགས་གཞན་འགྲན་མེད་པ་གནང་བཞིན་ཡོད་
སྟབས་ཞབས་པད་བརྟན་པའི་ཞལ་བཞེས་བློ་རྩེ་གཏད་འོས་པ་ཞིག་ལོན་དུ་རེ་་་་
བས་ལྐོག་ནས་ཞབས་པད་བརྟན་པའི་གསོལ་བ་ནན་ཏན་དུ་ཕུལ་བར། བཀའ་
ལས། ཁོ་བོ་མ་དགོན་དུ་སོང་ནས་མགོན་ཁང་དངོས་ནས་བདུན་མཚམས་གཅིག་
ལ་འདུག ཞབས་ཕྱི་རྣམས་ཀྱང་ལྷ་མོར་འགྲོ་ཁོམ་མེད། ཞག་བདུན་ནས་དྭངས་
འགྲོ། དེ་ནས་ཀཱ་ལ་རིའི་རི་ཁྲོད་དུ་སོང་ནས་ཞག་འགའ་འདུག ཟླ་བ་གཅིག་
ཙམ་གྱིས་ལྷ་མོ་བརྒྱུད་མགོན་ཤུལ་དུ་ཨ་ལགས་རྡོ་རྗེ་འཆང་གི་མདུན་དུ་ཕེབས་རྒྱུ་
ཡིན་པས། ཁྱོད་ཀྱིས་ཨ་ཁུ་དབོན་པོར་དེ་ལྟར་བྱེད་རྒྱུ་ཨེ་ཡིན་དྲིས། ད་ད་སོང་། །
ཞེས་ཕེབས་པར་ཁོང་བས་ཀྱང་སྐུ་དབོན་ཆོས་འཕེལ་ལ་བསྐྱར་བར། འོ་ལོས་
ཡིན། བཀའ་དྲིན་ཆེ། གསུང་ལྟར་བྱེད་རྒྱུ་ངེས་པར་ཁས་བླངས་པ་ཡིན། ཞེས་
ཞུས་པ་སྙན་ལྷོངས་བགྱིས་པར། འོ་དེ་ཡིན་ཡ། ཞེས་ཐུགས་ལྷོད་པའི་ཚུལ་མཛད། །
ལྷ་མོར་ཡང་སྐུ་སྙུན་ལྕི་བས་ཞབས་བརྟན་ལ་འབོད། ཅེས་ཕོ་ཉ་འཕྲལ་དུ་
མངགས། ཚེས་བཅུ་དྲུག་ཉིན་ཕེབས་བྱམས་ལ་བཞུགས་ནས་སྤེལ་རྫིའི་ནང་དུ་
བཅགས་མལ་གྱི་དགུང་སྐུ་ཇེ་ལོད་དུ་སོང་ཚེ་དྲུང་ཡིག་ཆེན་མོས་གསོལ་འདེབས་་་
བསྐྱར་མ་ཞུས་པར། ད་ང་ལ་སྐྱོན་མེད། ཁ་སང་བཤད་པ་ལས་གཞན་གང་ཡང་
མེད། དོ་ནུབ་ལམ་དུ་ཆས་ནས་མ་དགོན་དུ་འགྲོ། དབོན་བོ་ལ་དེའི་ཚུལ་གྱིས།
ཞེས་ཤོད་གསུངས། དབོན་པོ་ནས་ནངས་སྔ་མོ་ནས་ཕེབས་ཞུས་པར། ལན་ཅང་
མ་གནང༌། ད་ང་ལ་ཞོ་ཞིག་བླུགས་གསུངས་པར། དབོན་པོས་ཞོ་སྣོད་གཉིས་
619



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཡོད་པའི་གཅིག་ནས་སྐྱོགས་ཆུང་གང་དྲངས་པར། སྣོད་གཉི་ག་ནས་དཀར་ཡོལ་
གང་བླུགས་ན་འཐུངས་ཞེས་གསུངས་པས་དེ་ལྟར་གསོལ་དཀར་གང་དྲངས་པ་ན།
ད་དེར་ཞོག་དང༌། ངས་འཐུངས་གསུངས་པ་ལྟར་མདུན་ཅོག་ཁར་བཞག་པ་ན། །
མཛད་པའི་ཐ་མ་སྟོན་པའི་རྟགས་མཚན་མངོན་དུ་གྱུར་པར། ཞབས་པད་དུ་
འཁོད་པ་ཐམས་ཅད་ནས་སྨྲེ་སྔགས་ཀྱིས་གསོལ་བ་བཏབ་པར། གསུང་ཞིག་
གནང་བ་གསལ་བོར་མ་ཐོས་འདུག དེ་མ་ཐག་གཞོགས་གཡས་གཟིམ་མལ་དུ་
ཕབ། ཕྱག་གཡས་པའི་སྟེང་ཞལ་འགྲམ་གཡས་པ་བཞག་སྟེ་རེ་ཞིག་ཞི་བར་
གཞོལ་བའི་ཚུལ་བསྟན་ཏོ། །ཐམས་ཅད་ཀྱིས་སྨྲེ་སྔགས་དང་བཅས་ཡུན་རིང་
བོར་གཟིམ་གུར་མཐའ་བསྐོར་ནས་བསྡད་པར། མཚམས་ཤིག་ནས་སྐུ་དབོན་
དམ་པས་ཐམས་ཅད་ལ་སེམས་གསོ་བཏང་སྟེ་སྡོད་གནས་སོ་སོར་མངགས།
དགོན་མ་ལག་བསྟན་བདག་དང་བཅས་པར་གཏམ་ངན་སྐྱེལ་མི་ཡང་བརྫངས།
ཐུགས་དམ་གྲོལ་བའི་རྟགས་མ་བྱུང་གི་བར་གཟིམ་གུར་དུ་མི་མང་མ་བཏང་བར།
གདུང་མདུན་དུ་མཆོད་ཚོགས་མང་དུ་བཤམས། ཡོངས་འཛིན་མཆོག་དང་།
དྲུང་ཡིག་གཉིས་ནས་ཐུགས་དམ་གསལ་འདེབས་སྙན་སྒྲོགས་དང་། སྲད་དབེན་
གྱི་བླ་མའི་རྣལ་འབྱོར་གཉིས་ཀྱི་སྒོ་ནས་བླ་མ་དང་རྗེ་ཐམས་ཅད་མཁྱེན་པ་དབྱེར་
མེད་དུ་མོས་ནས་དམིགས་བརྩེ་མའི་སྒོས་གསོལ་འདེབས་གང་མང་དང༌། ལམ་
གཙོ་ལམ་རིམ་བསྡུས་དོན་སོགས་ཆོས་སྤྱོད་མང་བོ་དང་། མདོ་སྔགས་ཀྱི་སྨོན་
ལམ་རིགས་མང་བོ་ཕྱག་བསྟར་གྱིས་དོན་ཆེན་པོ་རྣམས་དང་། ཁྱད་པར་ཡང་
སྤྲུལ་འཁྲུལ་མེད་ཀྱིས་མྱུར་བ་ཉིད་དུ་རྗེས་སུ་འཛིན་པའི་གསོལ་འདེབས་དང་།
ལམ་རིམ་ཆུང་ངུ་དང༌། ལེགས་བཤད་སྙིང་བོ་སོགས་ཀྱི་སྐྱོར་སྦྱངས་བྱས། མ་
དགོན་དང༌། མཚོ་བདུན་ནས་བླ་གྲྭ་བདུན་ཚན་རེས་བདེ་གསང་འཇིགས་གསུམ་
ཀུན་རིག་མི་འཁྲུགས་པ་རྣམས་ཀྱི་བདག་འཇུག་བླངས། མྱ་ངན་ལས་འདས་ཚུལ་
620



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
བསྟན་པ་ནས་ཐུགས་དམ་མ་གྲོལ་གྱི་བར་ལ་ཞལ་དཀྱིལ་སོགས་སྐུའི་ཆ་ཐམས་་་་་
ཅད་གསལ་ཞིང་དྭངས་ལ་གཟི་མདངས་ཅུང་ཟད་ཀྱང་མ་ཉམས་པར་བཞུགས་་་་
ཤིང་། ཚེས་ཉེར་གསུམ་ལ་ཐུགས་དམ་གྲོལ་རྟགས་བྱུང་བར་བརྟེན་ཡོངས་འཛིན་
ཚང་དང༌། སྐུ་དབོན་ཆོས་འཕེལ། སྐུ་དབོན་རྒྱལ་མཚན། དྲུང་ཡིག་སངས་རྒྱས་
རྣམས་ནས་གདུང་ཆོག་རིན་ཆེན་སྒྲོན་མེའི་དགོངས་དོན་དང་མཐུན་པའི་ལག་་་་
ལེན་རྣམས་མ་ནོར་བར་བྱས་ཏེ་ཆོས་གོས་དང་པཎ་ཞྭ་ཕུལ་ནས་གདུང་ཆོག་དང་།
ཞབས་ཕྱི་བྱིངས་ནས་བླ་མ་མཆོད་པ་ཁྲུས་གསོལ་གསོལ་འདེབས་རྣམས་གསུངས་
རྗེས་གདུང་མཇལ་བཏང་། ཉེར་བཞིའི་ཉིན་ཟ་མ་ཏོག་ཏུ་སྤྱན་དྲངས་པར་རྔ་
དགོན་དང༌། གདོང་རི་དགོན་གྱི་བླ་གྲྭ་མང་བོ་དང་། རྨེ་ས་དབང་། མྱི་རྩ།
མཁར་དགུའི་ང་རོ་སོགས་དྲག་ཞན་མང་བོས་གདུང་སྐྱེལ་དང༌། གདན་ས་ནས་
མཁན་པོ་ལས་ཐོག་པ་གསུམ་གྱིས་དབུ་དྲངས་གདུང་བསུ་བ་མང་བོ་བཅས་ལྷ་་་་
མོར་ཕེབས་པར་ལམ་སྐབས་ཀུན་ཏུ་འཇའ་ཚོན་ཤར་བ་སོགས་ཡ་མཚན་པའི་་་་་་
ལྟས་མང་དུ་བྱུང་། ལམ་སྐབས་སུ་ཡང་གདུང་ཆོག་དང་། ཆོ་ག་ཆོས་སྤྱོད་མང་པོ་
ཆགས་མེད་དང་། རྒྱན་འཇུག་སོགས་ཀྱི་སྐྱོར་སྦྱངས་དང་། རྔ་བའི་མཁན་ཟུར་
བདུད་འདུལ་ཚང་ནས་བརྩམས་པའི་མྱུར་འབྱོན་གསོལ་འདེབས་སྟེང་ནས་ཡང་་་
སྤྲུལ་མྱུར་དུ་འབྱོན་པའི་ཐུགས་རྗེ་སྐུལ་བ་ནན་ཏན་བྱས། བཞི་བའི་ཚེས་བདུན་
ལ་ལྷ་མོར་འབྱོར་བ་ནས་སྐུ་གདུང་རིན་པོ་ཆེར་ཆོས་འཇུག་སྒྲོན་ཏེ་མཆོད་ཚོགས་་
བསམ་ཕྱིས་མི་ཁྱབ་པ་ཕུལ། དེ་ཡང་གཟིམ་ཆུང་ཕྱི་ནང་དང་། རྡོ་བཅལ་ནས་
མར་མེ་ཉིན་མཚན་ངོ་མི་ཤེས་པ་ཕུལ་ཏེ། མཁན་ཟུར་འཕན་ཆུའི་རྒྱ་མཚོ་ཚང་
ནས་གདུང་གི་སྲི་ཞུ་མཛད་ཅིང་ཉིན་རེ་བཞིན་གདུང་ཆོག་དང༌། ཡང་སྤྲུལ་མྱུར་
འབྱོན་གྱི་ཐུགས་རྗེ་སྐུལ་བ་དང༌། བླ་གྲྭ་བདུན་རེས་བདུན་ཕྲག་རེ་ལ་བདེ་གསང་
འཇིགས་དུས། ཀུན་མངོན་མི་འཁྲུགས་པ་རྣམས་ཀྱི་དཀྱིལ་འཁོར་ཞལ་ཕྱེ་སྟེ་བླ་
621



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མ་དང་དཀྱིལ་འཁོར་གྱི་གཙོ་བོ་ཐ་མི་དད་པར་མོས་ནས་ཕྱི་ནང་གསང་བ་དེ་ཁོ་་་
ན་ཉིད་ཀྱི་མཆོད་པ་སོགས་ཀྱིས་མཆོད་དེ་བདག་ཉིད་འཇུག་ཅིང་དབང་བླངས་་་
པ་དང་། རྩ་རྒྱུད་སོ་སོ་དང༌། བསྐྱེད་རྫོགས་བསྡུས་དོན་སོགས་དང་། འགྲེལ་
ཆུང་། ལེགས་བཤད་སྙིང་བོ། ལམ་རིམ་ཆེ་ཆུང༌། བཀའ་པོད་ཀྱི་རྩ་བ། འགྲེལ་
ཊཱིཀ སྤྱི་ཐལ་སོགས་ཀྱི་སྐྱོར་སྦྱངས་ཉིན་མཚན་ཁོར་ཡུག་ཏུ་བགྱིད་པ་དང་། ཆོས་
སྤྱོད་སྣ་ཚོགས་གསུང་སྒྲོགས་དང་། དམ་པ་སོ་སོས་མཛད་པའི་རྗེས་འཛིན་
རྣམས་གདུང་ཤུགས་དྲག་པོས་གསུངས། རྗེ་ཉིད་ཀྱི་རྩ་བའི་བླ་མ་གཙང་བླ་
དཀོན་མཆོག་ཐུབ་བསྟན་རྒྱ་མཚོར་ཡང་སྤྲུལ་མྱུར་འབྱོན་ཞུས་པ་མཛད་ནས་་་་་་་
གནང་སྐབས་ཞལ་ནས་ངས་འདི་འབྲི་སྐབས་ར་བའི་ཤིང་སྡོང་རྩེ་ནས་ཁུ་བྱུག་གི་་
སྐད་དང་བོར་གྲག་པ་དང་། གསོལ་ཐབ་པས་ཆུ་ཟོམ་གང་ཁུར་ནས་ས་རྟགས་
འདི་གཉིས་གང་བཟང་ཐག་ཆོད་ཟེར་བས་ཡང་སྤྲུལ་འཁྲུལ་མེད་ཀྱིས་མྱུར་དུ་་་་་
རྗེས་སུ་འཛིན་པར་ངེས། ཞེས་གསུངས་པ་དོན་གནས་སུ་གྱུར། གདུང་ཁང་མྱང་
འདས་མཆོད་རྟེན་བཤད་ཚོད་བཞིན་བརྩིགས་པའི་སྟེང་གུར་ཕིབས། ཕྱི་ནས་
མཆོད་རྫས་སྣ་ཚོགས་ཚར་དུ་དངར་བའི་བུམ་ནང་དུ་ཚེས་ཉེར་གཅིག་གི་ནམ་་་་་
ལངས་སྐུ་གདུང་རིན་པོ་ཆེ་གདན་དྲངས་སྐབས་མདུན་རི་ནས་ཁུ་བྱུག་གིས་སྐད་་་་
མང་དུ་བསྒྲགས་པའང་རྟེན་འབྲེལ་གྱི་ཕྲ་བཟང་བར་མངོན། ལུང་རྟོགས་ཡོན་
ཏན་བྱེ་བའི་གཏེར་མཛོད་ཁྱབ་བདག་དཀོན་མཆོག་ཐུབ་བསྟན་རྒྱ་མཚོ་ནས་རྡོ་་་
རྗེ་སློབ་དཔོན་མཛད་དེ་འཇིགས་བྱེད་དཔའ་བོ་གཅིག་པ་ལ་བརྟེན་ནས་སྐུ་་་་་་་་
གདུང་ཞུགས་ལ་སྦྱངས་ཤིང༌། གྲྭ་ཚང་གིས་མཚན་ཐོག་ཐག་རྩོད་གྲྭ་སྨར། དེ་
ནུབ་བཞག་སྡོམ་ཕྱོགས་སུ་འཇའ་ཚོན་མང་དུ་ཤར་བ་སོགས་ལྟས་འགའ་བྱུང་།
ཞག་གསུམ་སོང་ནས་གདུང་ཁང་ཞལ་ཕྱེ་བར་རྫས་འབུལ་བའི་ཁུང་བུར་རིང་་་་་
བསྲེལ་ཡུངས་འབྲུ་ཆུང་བ་ཙམ་མང་བོས་གཏམས་པ་རྣམས་མ་གོད་པར་བཏུས་་་
622



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
ཤིང་། གདུང་རུས་ཀྱི་བྱ་བ་རྣམས་ཀྱང་གཞུང་ལྟར་ཚགས་ཐོན་པར་བྱས་ཏེ་སྤྱན་
དྲངས། ཤིང་སྐམ་རི་ཁྲོད་པ་ཀུན་དགའ་རྒྱ་མཚོས་གདུང་རུས་ལྷར་བསྐྱེད་ནས་
ཁྲུས་ཆབ་འབུལ་བ་ཡུན་རིང་བགྱིས། ཁྱབ་བདག་འཇམ་དབྱངས་ཐུབ་བསྟན་རྒྱ་
མཚོ་དགོངས་རྫོགས་ཀྱི་མགོན་དུ་སྤྱན་འདྲེན་གྱི་མི་སྣ་ཆེད་དུ་མངགས་པ་ཞབས་་་
པད་དུ་འབྱོར་བར། ཞལ་ནས། ད་ལོ་རྨི་ལམ་མི་ཡགས་པ་སོགས་ཀྱིས་འདི་འདྲ་
ཞིག་ཐོས་རྒྱུ་ཡོད་སྙམ་ནས་ཡོད། ཕྲན་ནས་ཀྱང་ཆོས་རྒྱུན་ཡོངས་སུ་རྫོགས་པ་
ཞིག་ཕྱག་ཏུ་འཕྲོད་པར་བྱས་ན་བཤད་སྒྲུབ་གཉིས་ཆར་ནས་བསྟན་པའི་བདག་་་
པོ་ཟླ་དང་བྲལ་བ་ཞིག་མཛད་དགོས་སྙམ་པ་ཡོད་ན་ཡང་། ད་ནི་བསྟན་འགྲོ་ལ་
འདི་ལས་ཆག་ཆེ་བ་ཅི་ཡོད་ཅེས་ཐུགས་ངལ་ཚད་མེད་པ་གནང་། ཕེབས་པ་མ་
ཤར་ཡང་མྱུར་འབྱོན་ལྗགས་རྩོམ་དང་། ཞལ་བཀོད་རྣམས་ལྷུ་ཐིངས་པ་སྩལ། རྭ་
རྒྱ། མགོ་ལོག སོག་ཕྱོགས། བླ་བྲང་གི་ནང་ཁག་སོ་སོ། རྒྱལ་པོ་ཝང་། ཧོར་ཚང་།
གཏེར་ལུང་། ཁ་གྱི་སྟོད་སྨད། གཙོས། མཛོད་དགེ་གཤོག་ཁ་ལྔ། ཨ་མཆོག་སྟོད་
སྨད། རྫིས་ཚང་། ཤིས་ཚང་། ཟམ་ཚ་རོང་འབྲོག ཆོས་དཔལ་ཞིང་ཉིན་སྲིབ།
ཐེ་རོང་གི་སྒར་གྲོང་སོ་སོ། མཛོད་དགེ་གཤོག་ཁ་བཅུ་གཉིས་ཀྱི་དགོན་གྲོང་སོ་སོ།
ལྷ་སྡེ་ཉིན་སྲིབ། ཁྱོ་ཁོ། རྔ་བ། ཚ་ཁོ་སོགས་ཕྱོགས་རིས་མེད་ནས་གདུང་འབུལ་
ཟམ་མ་ཆད་པར་བྱུང་། རྗེ་ཉིད་ཀྱི་རྩ་བའི་བླ་མ་གཙང་བླ་རིན་པོ་ཆེ་དང་། ཁྱབ་
བདག་མཉྫའི་ཞབས་གཉིས་ལ་དངུལ། གོས། ཕྲུག རྟ་སོགས་ཚན་གྲངས་མང་བོ་
དང༌། གཙོས་གསེར་ཁྲི་རིན་པོ་ཆེ་སྤྱན་དྲངས་ཏེ། མཎྜལ། སྐུ་གསུང་ཐུགས་རྟེན།
དངུལ་བྲེ་ཆེན་བདུན། ཆིབས་རྟ། ཚིབས་རོགས་སོགས་རྟ་ནོར་མང་བོ། གོས་
ཕྲུག མཆོད་ཆ། ཉེར་སྤྱད། དར་དང་ཐགས་ཁྲ། སྟག་གཟིགས་སོགས་ཀྱི་པགས་
རིགས་བཅས་དངུལ་སྲང་སྟོང་ཕྲག་བརྒལ་བ་དང་། གཏེར་ལུང་སྐུ་ཞབས་མཆོག་
ཀྱང་སྤྱན་དྲངས་པ་ལྟར་དངོས་ཕེབས་བསྐྱངས་པར། དངུལ་གྱི་མཎྜལ། བྲིས་
623



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འབུར་གྱི་སྐུ་གཟུགས་མང་བ་དང་། རྗེ་བདག་ཉིད་ཆེན་པོའི་བཀའ་འབུམ་
སོགས། སྐུ་གསུང་ཐུགས་རྟེན། གོས་ཕྲུག དངུལ་བྲེ་ཆེན་དྲུག སྣམ་རས། མཆོད་
ཆ་དང༌། ཉེར་སྤྱད་འགའ་ཟུང་། ཆིབས་ཆེན། ཆིབས་རོགས་སོགས་རྟ་ཟོག་མང་
བོ་བཅས་དངུལ་སྲང་སྟོང་ཕྲག་གཅིག་དང་ལྔ་བཅུའི་ཚོད་ཕུལ། གཞན་བཀྲ་ཤིས་
ལྷུན་པོ་ནས་ཕེབས་པའི་མཛོད་དགེ་ཁྲི་བ་རྣམས་དང་། ལྷ་མོ་ཉིན་སྲིབ་ཀྱི་མཁན་
ལས་ཐོག་པ་རྣམས་དང་། གདན་ས་རང་གི་མཁན་ཟུར་སོ་སོ། བླ་སྤྲུལ་ཁག སང་
ཚང་སྨྱུང་གནས་པ། དྷིཕུ་ཆོས་རྗེ། ཤིང་བཟའ་ཚང་། ཡར་མར་གྱི་བླ་སྒར་ཆེ་
ཆུང་མང་པོ་སོགས་ལ་ལྗགས་བསྔོ་ཞུ་རྟེན་གོ་བབ་དང་འཚམ་པ། གདན་ས་རང་
གི་གྲྭ་ཚང་ལ་ཇ་ཐུག་ཉིན་འཁྱོངས་དང་། དངུལ་དྲུག གསེར་ཁྲིའི་གྲྭ་ཚང་། ཧོར་
ཚང་དགོན་གསར། རྨོག་རུའི་དགོན་པ། རྒྱ་དགེ། དྲན་པ། སུམ་མདོ། ལུང་
བཟང་རི་ཁྲོད། དབྱིས་པའི་སེར་སྡེ། ལྷ་སོ་དགོན། སྔོ་ཆེ་དགོན། བོ་ཤོད་དགོན།
ཚོང་རུའི་དགོན་པ་གསུམ། གཟའ་རུའི་དགོན་པ་གཉིས། དགའ་བོ་ལུང་། སྟག་
ཚ་དགོན། དྷཱིཕུ་ཆོས་རྗེ་དགོན། ར་བོང་དགོན། བྱམས་མེ་དགོན། ཐང་སྐོར་
དགོན། ཚ་ཁོ་མ་དགོན། མཚོ་བདུན་དགོན། གདོང་རི་དགོན། རྔ་བའི་དགོན་
སར། མཚན་སྒྲོགས་དགོན། ཞར་ཤུལ་རི་ཁྲོད། རྩེ་དབུས་དགོན། ཚ་གན་བེ་
ཤིང་དགོན་སོགས་དགོན་ལག་དང་། ཆོས་དང་དམ་ཚིག་གིས་འབྲེལ་བའི་དགོན་
སྡེ་ཕལ་ཆེ་བ་ལ་བབ་བསྟུན་གྱི་མང་ཇ་དང་སྐུ་འགྱེད་ཀྱི་ཐེབས། འདུ་ཁང་དུ་
བཤགས་ལྷ་སོ་ལྔ་དང་། བདེ་གཤེགས་བརྒྱད་མི་འཁྲུགས་པ་བཅས་བཞེངས་
ཐེབས་ལ་དངུལ་སྲང་བརྒྱ་དང་སོ་གཉིས། འདུ་ཁང་གསེར་ཚོན་ཕུལ་གྲུབ་པའི་
ཡོན་དུ་དངུལ་སྲང་བཞི་བརྒྱ་དང་ཉེར་ལྔ། རྟ་ཕོ་ཉེར་བཞི། ལྷ་དབོན་གཉིས་ལ་
ཕྲུག་རེ་དང་། རྟ་གཅིག དོ་དམ་པ་གཉིས་ལ་ཕྲུག་རེ་དང་རྟ་རེ་བཅས་དངོས་
ཟོང་བསྡོམས་པས་སྲང་ཁྲི་ལྷག་གིས་དགོངས་རྫོགས་བསྒྲུབས་འདུག་ཀྱང་ས་བོན་་
624



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
དུ་རྡོ་ཚད་ཞེ་གཉིས་དང་སྲང་ཞེ་བདུན། རྟ་ཟོག་ཉིས་བརྒྱ་དང་ལྔ་བཅུར་ཉེ་བ།
མར་རྒྱ་མ་སྟོང་དང་དྲུག་བརྒྱ། ཇ་ཞོའུ་སུམ་ཅུ་དང་། རྒྱ་མ་སྟོང་གཉིས་ལྷག་ལས་
མ་ཐོན་པས་ཞིབ་ཆ་སྤྲོ་མ་ནུས། དགོངས་རྫོགས་གྲུབ་ནས་ཡོངས་འཛིན་བསྟན་
པ་ཚང་ལ། མཎྜལ། ཚེ་སྐུ་རྒྱ་ནག་མ། ལམ་རིམ་ཆེན་མོ། བྱང་ཆུབ་མཆོད་རྟེན།
དངུལ་རྡོ་ཚད། གོས། ཕྲུག རྟ་ཕོ་རྩེ་གྲས། མཛོད་དར་བཅས་ཕུལ་ནས་རང་
ཤག་ཏུ་ཕེབས། རྗེ་ཉིད་དང་སྐུའི་ཕྲེང་བར་རྒྱལ་བསྟན་ཕྱོགས་བརྒྱར་སྤེལ་བ་ལ་
ཐུགས་སྨོན་གྱི་མཐུ་ཕུལ་དུ་སོན་པའི་ཉེ་སྲས་ཁྲོད་ནས་ལུང་དང་རྟོགས་པའི་ཡོན་་
ཏན་གྱི་བདག་ཉིད་ཀླུ་སྒྲུབ་སྤྲུལ་པའི་སྐུ་ཐར་འདོད་འགྱུར་མེད་རྒྱ་མཚོ་རྒྱལ་ཚབ་
ཏུ་མངའ་གསོལ་ཏེ་འཕྲིན་ལས་ཀྱི་འཇུག་པ་མུ་འཐུད་དུ་བསྐྱངས་སོ། །དབྱར་
ཁྱབ་བདག་དཀོན་མཆོག་ཐུབ་བསྟན་རྒྱ་མཚོ་དང་། རྡོ་རྗེ་འཆང་འཇམ་དབྱངས་
ཐུབ་བསྟན་རྒྱ་མཚོ་གཉིས་ཀྱིས་གཙོས་དམ་པ་མང་བོའི་སྤྱན་སྔར་ཡང་སྤྲུལ་མྱུར་་་
གསལ་གྱི་ཞབས་བརྟན་ཞུས་ཏེ། མཚན་བརྗོད་དང་། སྒྲོལ་མའི་མཎྜལ་མཆོད་
ཆོག་གཉིས་གཙོ་བོར་གྱུར་པའི་བསྒྲུབ་བྱ་རྣམས་དགོན་མ་ལག་བསྟན་བདག་སོ་་་་
སོས་ལོ་ལོ་བཞིན་བསྒྲུབས་པ་དང༌། མཁས་གྲུབ་རྗེའི་ཞལ་གཟིགས་དང་མཐུན་
པའི་འཇམ་དབྱངས་དམར་སེར་སོགས་ལྷག་ལྷ་དུ་མའི་བྲིས་འབུར་གྱི་སྐུ་བརྙན་་་་་
མང་དུ་བཞེངས་པ་དང་། དམ་པ་རྣམས་ཞལ་མཐུན་པར་ལྷོ་ཕྱོགས་ནས་ཡང་
སྤྲུལ་གྱིས་རྗེས་སུ་འཛིན་པའི་གསུང་གནང་ཞིང་། སྐུ་གདུང་མཆོད་རྟེན་ཇི་ལྟར་
བཞེངས་པའི་ཚུལ་བདག་གིས་དཀར་ཆག་ཉུང་ངུ་ཞིག་ཏུ་བཀོད་ཡོད་པས་དེར་་་་་
བལྟ་ལ། སླར་ཡང་སྤྲུལ་གྱིས་རྗེས་སུ་བཟུང་བའི་ཚུལ་སོགས་སྐུ་ཕྲེང་ཕྱི་མའི་རྣམ་
ཐར་ལས་ཤེས་པར་བྱའོ། །ལྷ་ཡི་སྐྱེ་མཆེད་རྫོགས་པའི་ཟློས་གར་འདིས། །འཕྲིན་
ལས་དྲི་མེད་ཟླ་བའི་གདུགས་དཀར་བོས། །བདུད་རྩིའི་བསིལ་བ་སྦྱིན་འོས་ཐ་
མའི་འཁོར། །མང་ཞིག་འཆི་མེད་གནས་ལ་དབུགས་རབ་ཕྱུང་། །འཇིག་རྟེན་
625



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀུན་གྱི་རང་བཞིན་མི་རྟག་པའི། །རྔ་ཆེན་སྐལ་བཟང་རྣ་བར་རྡུང་བ་ལ། །ཐབས་
མཁས་དབྱུ་གུ་ཆེ་ལ་ཐུགས་གཞོལ་བའི། །ངང་ཚུལ་མ་ལྡོག་ཐ་མའི་མཛད་པ་
བསྟན། །ཆོས་དང་སྲིད་ཀྱི་གཏོང་བ་གངྒཱའི་ཆབ། །མཆོག་གི་ཞིང་མང་རྒྱ་མཚོའི་
ལུས་ཉིད་ལ། །ཞུགས་པས་དགེ་ལེགས་ཐུགས་ཀྱི་དགོངས་པའི་ཀློང་། །ཡོངས་
རྫོགས་སྐྱེ་བ་སྟོན་པའི་ཐབས་མཁས་བརྗིད། །ཅེས་པ་ནི་ཐ་མའི་གདུལ་བྱའི་དོན་
མཛད་དེ་མི་རྟག་ཆོས་ལ་སྐུལ་བའི་ཐབས་མཁས་ཕྱི་རྗེས་ཀྱི་མཛད་པ་དང་བཅས་
པར་བསྔགས་པའི་བར་སྐབས་ཚིགས་བཅད་དོ། །
ད་ནི་གླེང་བར་བྱ་བ་འདི་ཡོད་དེ། རྗེ་འདི་མྱ་ངན་ལས་འདས་པའི་ཕྱིས།
ལྷ་མིའི་ཆོ་འཕྲུལ་གང་ལས་བྱུང་གཏོལ་མ་མཆིས་ཀྱང་། མཆོག་སྤྲུལ་འདི་བ་
ཡོངས་འཛིན་གྱི་ཞབས་སྐུལ་དྲག་པོའི་རྐྱེན་གྱིས་ཡུལ་སྤངས་ནས་སྐུ་དངོས་ཀྱིས་་་་
ཕྱོགས་གཞན་དུ་བྱོན་པ་ལག་ཏུ་མ་ཆུད་པའི་གནོང་ཡུས་ཀྱིས་དབོན་པོ་ཆོས་་་་་་་
འཕེལ་པ་ནས་ཞི་བར་གཞོལ་བའི་རྫུ་བྱས་སོ་ཞེས་སྨྲ་ཞིང་། བདེན་རྫུན་འདྲ་
བསྒྲིགས་གང་ཡོད་མ་ངེས་ཀྱང་ཀུན་ཏུ་རྒྱུ་གཟན་དཀར་བ་ཞིག་བྱུང་ནས་འཇིག་་་་
རྟེན་སླུ་བའི་སྒྱུ་མ་མང་དུ་བྱས་སོ། །མཁས་བླུན་མང་བོ་ཡང་རྟོག་དཔྱོད་མེད་
པར་དེ་ཉིད་བདེན་པའི་དོན་ཅན་དུ་སེམས་ཤིང་སྨྲ་བར་བྱེད་དོ། །དེ་ལ་བདག་
ཉིད་འདི་སྙམ་དུ་སེམས་ཏེ། ཞབས་སྐུལ་ཚ་བའི་ཡོངས་འཛིན་ནི་འབྲིང་བ་དགེ་
བཤེས་ཡེ་ཤེས་རྒྱ་མཚོ་ཡིན་པས་དེ་ཉིད་གདན་ཁྲི་བ་རྗེས་ནས་ཐུགས་མཐུན་གྱི་་་༌་
ཡོངས་འཛིན་བསྟན་པ་ཚང་སྐུ་གམ་དུ་བཅར་བས་གཞན་དུ་བཤོལ་བའི་རྐྱེན་དེ་་་
ཙམ་ཡིན་ན་གང་ལ་བསྙད་པའི་རྐྱེན་དེའི་མཚང་བརྡེབས་ཚར་བས་མང་དུ་སྨྲ་མི་་
དགོས་སོ། །འབྱོན་བཞུད་མང་བ་སོགས་ཀྱིས་གསན་སྦྱོང་གཤའ་མ་མི་འབྱུང་
བར་དགོངས་པའམ། འདུ་ལོང་ལ་ཐུགས་སུན་པ་ལྟ་བུར་བསྙད་ན་ཕྱོགས་སུ་
བཤོལ་བས་སྐུ་ཡོན་ཅི་ལྟ་བུ་བཞེས་མཐུན་སྣང་དུ་སྟོན་འོས་ཤིང་། གདུལ་བྱའི་
626



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
བྲེལ་ཟིང་ལ་ཐུགས་སུན་པ་དང་། འགྲོ་བ་ལྷམ་རྡོལ་བགྱིད་པ་ལ་ཐུགས་མི་སུན་
པ་ཡ་མཚན་ལ། ཕེབས་རྐྱེན་གཞན་ཡོད་ན་སྟོན་དགོས་སོ། །སྐུ་དབོན་དེ་ཡང་
འཇིག་རྟེན་གྱི་ཤིན་ཏུ་བླུན་པ་ཞིག་གམ། མཁྱེན་དཔྱོད་ཡངས་པ་ཞིག་ཡིན། སྔ་
མ་ལྟར་ན་ཅི་དྲག་ལ་ཐུག་པའི་བྱ་བ་རྔམ་ཅན་གྱིས་ནོན་པ་ན་དེ་འདྲའི་དྲན་རྟོག་་
འཆར་བས་འཇིག་རྟེན་གྱི་བླུན་པ་ཞིག་ཏུ་ཅི་ལ་འགྱུར། ཕྱི་མ་ལྟར་ན་དེ་འདྲའི་
རྫུ་ཚབས་པོ་ཆེ་ལ་གནས་པ་ན་ཁྱེད་ཀྱི་བླ་མ་འདིའོ་ཞེས་གཤེད་ནས་གདན་དྲོང་་་་་
བར་མི་འགྱུར་རམ་སྙམ་པའི་རྟོག་པ་ཚགས་དམ་པ་ཅི་ལ་མི་སྐྱེ། དེས་ན་རི་བོང་
ཅལ་གྱི་རྗེས་སུ་འབྲང་བའི་གཏམ་དེ་ལྟ་བུ་ནི་ཁོ་བོས་བདེན་པར་སྟོན་པའི་རྒྱུ་་་་་
མཚན་གང་ཡང་མ་མཐོང་ངོ༌། །མི་ནག་པ་དང་། དཔྱོད་མི་ཤེས་པའི་བླུན་པོ་
རྣམས་ཇི་ལྟར་བྱེད་ཀྱང་། རང་ཉིད་དཔྱོད་པ་དང་ལྡན་པ་དང༌། གཟུ་བོར་
གནས་པའི་གྲངས་སུ་བགྲངས་ན་ཅི་མ་རུང་སྙམ་པ་རྣམས་ཀྱིས་གཏམ་དེ་ལྟ་བུ་ལ་
དང་བ་མ་བརྟན་ན་ལེགས་ཏེ། དང་བ་བརྟན་ན་རང་ཉིད་བླུན་པ་དང་། ཕྱོགས་
ལྷུང་ཅན་གྱི་གཙོ་བོར་བཞེངས་པར་འགྱུར་བ་གདོན་མི་ཟའོ། །
༡༣.རྣམ་ཐར་གྱི་དོན་བསྡུ་བ་སོགས།
སྔར་བཤད་པའི་རྣམ་པར་ཐར་བའི་དོན་དག་བསྡུ་བའི་ཚུལ་གྱིས་མངོན་པ་
འོག་མའི་འགྲོས་དང་བསྟུན་ཏེ། ཚིགས་སུ་བཅད་པ་འགའ་ཞིག་བསྡེབ་པར་བྱ་
སྟེ། དེ་ཡང་འདི་ལྟར། ཏམྦུར་ཡི་ཆུང་མ་ཡིད་འོང་མ། །དེ་ཡིས་དགེ་བར་བྱས་པ་
འདིའི་བྱེད་པོ། །གནས་ཀྱིས་ཚད་མ་ཡུལ་ལ་ཐ་དད་དུ། །གསར་དུ་བསླུ་བ་མེད་
པའི་རིག་པར་འབབ། །བརྗོད་དང་བྲལ་བ་འཕགས་ཆེན་སྤྱོད་པའི་མཛོད། །ཡི་
གེའི་རང་བཞིན་དགེ་བར་བལྟམས་འདོད་ན། །རི་རབ་འབུམ་གྱི་སྨྱུ་གུས་ཆུ་སྲིན་
627



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཁྱིམ། །བྱེ་བ་ཁྲག་ཁྲིག་འཐུངས་པས་རྫོགས་མི་སྲིད། །དེ་ལྟ་ན་ཡང་རྒྱལ་ཡུམ་སྒྱུ་
མའི་འཕྲུལ། །ཆོས་དབྱིངས་ཟད་པ་མེད་པ་སྨྲ་བརྗོད་ཀྱི། །ཁྲིམས་ལས་འགོངས་
པའང་རིན་ཆེན་ཁུ་བས་པར། །ཕབ་པའི་རྗེས་ལ་རྟོན་པའི་བློ་ཡང་སྐྱེས། །མཚན་
ཉིད་ཀུན་ནས་རྫོགས་པ་ངག་རིག་གི །རྒྱལ་པོ་དབང་དུ་བྱེད་པའི་བློན་ཉིད་ཕྱིར། །
རིག་བྱེད་བདག་པོ་དབྱིག་གི་གཉེན་པོ་ཡི། །ལམ་སྲོལ་རྗེས་སུ་སྙན་ངག་ཆུ་བོ་
རྒྱུག དཔག་བསམ་ཤིང་བཞིན་སྲིད་ན་ཆེས་མཐོ་ཞིང་། །ཡིད་བཞིན་ནོར་ལྟར་
རིན་ཐང་བྲལ་བ་ཡི། །ལྷ་མིའི་རྒྱུད་དུ་གཞན་དོན་ཁྲོམ་གཤོག་ཅན། །གང་གང་
རྣམ་པར་འཚེ་བ་དངོས་པོའི་གཤིས། །གཞོན་ནུར་གྱུར་ཀྱང་སྔོན་རབས་མ་སྨད་
པའི། །བག་ཆགས་གསེར་གྱི་སྐུད་པས་བཙེམས་པ་ཡི། །ལྷན་སྐྱེས་མཛད་པ་དགེ་
བའི་གྲགས་པ་ནི། །རབ་འབྱམས་ཞིང་དུ་སྤེལ་བའི་རིག་སྔགས་འཛིན། །མཆོག་
གི་ཞབས་སྐྱེས་སེན་མོ་ཨནྡ་རྙིལ། །ལྷ་མོའི་ལུས་སུ་འཛིན་པ་ལྷར་བཅས་ཀྱི། །
གཙུག་ཏོར་ཉིད་ལ་གང་དུ་གདེངས་པའི་གནས། །རིམ་བྱོན་སྐྱེས་པ་མཆོག་གི་
ཆོས་ཀྱི་ཁྲི། །གང་ཞིག་ཀུན་ལ་མུན་པ་གཏན་བཅོམ་ཞིང་། །འཁོར་བའི་འདམ་
ལས་འགྲོ་བ་དྲངས་མཛད་པ། །དོན་བཞིན་སྟོན་པ་མཁའ་ཡི་ཉི་ཟླ་ལྟའི། །ཞབས་
པད་སྣང་བ་སྤྱི་བོས་ཡོངས་མ་བཏང་། །བཅུ་ཕྲག་བདུན་དབུས་ཚངས་ཐིག་མ་
བཏབ་ཀྱང་། །བགོས་པའི་ཕུང་ཁམས་སྐྱེ་མཆེད་མུ་ཁྱུད་ཀྱིས། །བསྡམས་པའི་
ཤེས་བྱ་འཕྲུལ་གྱི་འཁོར་ལོ་ནི། །རྒྱལ་སྲས་ཀུན་ཐུགས་མཚན་གྱི་རྒྱན་དུ་འཁོར། །
དེ་ལས་འཕྲོས་ཏེ་སེམས་རྟེན་དེའི་བྱེ་བྲག །གནས་དང་ཀུན་ཉོན་ཚོགས་དང་
རྣམ་བྱང་བདག །ཇི་སྙེད་དབང་བོ་དེ་སྙེད་ཐུབ་པ་ཡིས། །རང་གི་རྗེས་སུ་བགྲོད་
ལ་སྦྱང་གཞིར་གདམས། །ཤེས་པར་བྱ་འོས་ཆུ་བོ་མ་ལུས་པ། །གང་གི་ཐུགས་
གསང་རྒྱ་མཚོར་བབས་པ་ཉིད། །རྨད་བྱུང་མཛད་པ་མཆོག་སྟེ་ཆོས་རྒྱུན་ཙམ། །
ཐོབ་པའི་རི་མོ་ངོམ་རྣམས་བྱིས་པའི་བློ། །འདོད་གཟུགས་གཟུགས་མེད་ཁམས་
628



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
གསུམ་གྲགས་པ་ཅན། །དེར་ནི་འགྲོ་བ་ལྔ་ཡིས་བརྟེན་པའི་ཞིང་། །སྐད་ཅིག་
མཐའ་ཅན་མཛེས་པར་བཀོད་པ་ཡི། །སྣོད་ཀྱི་འཇིག་རྟེན་གྲོངས་ཀྱི་མཐའ་མ་
རིག །གང་གིས་ཉེ་བར་མཚོན་པ་སྡུག་བདེན་རྒྱུ། །དེ་ནི་སེམས་པ་ཡིད་ཀྱི་ལས་
ཡིན་དེས། །བསྐྱེད་པའི་བསམ་པ་ལུས་དང་ངག་གི་ལས། །རྣམ་རིག་རྣམ་རིག་
མིན་པར་བྱེད་པ་སྟེ། །རྩ་བའི་ཕྲ་རྒྱས་དྲུག་བདུན་བཅུའི་ས་བོན། །རྣམ་པ་བྱེ་
བྲག་ཁམས་ཀྱིས་སྐྱེད་བསྲིངས་པའི། །གཉིས་ཀྱིས་དམན་པའི་བརྒྱ་རྩའི་ཡལ་
འདབ་ལ། །སྡུག་བསྔལ་ནག་པོར་འཆར་བའི་མེ་ཏོག་བཞད། །དེ་དག་གང་གི་
དགོངས་པའི་མེ་ལོང་ནང་། །ངེས་འབྱུང་སྒྲོན་མེ་སྣང་བའི་ཆ་རྐྱེན་དུ། །ལྷག་མེད་
སོང་ཚེ་སྲིད་པ་བསླུ་བའི་བདུད། །རྣམ་པར་གསོ་བའི་ཟས་ཀྱིས་ཤིན་ཏུ་དབུལ། །
རྒྱུ་དེས་མཁན་སློབ་མཚན་ཉིད་འཇིག་རྟེན་ན། །ཡོངས་སུ་རྫོགས་པའི་རྩེ་མོར་
བྱོན་པའི་གངས། །མཁའ་ལ་བསྙེགས་པའི་ལྷུན་ལས་བབས་པ་ཡི། །ཚུལ་ཁྲིམས་
དྭངས་བསིལ་མངར་བའི་ཀླུང་བརྒྱ་འཐུངས། །དམིགས་ཡུལ་ནམ་མཁའ་མཐའ་
ཡང་ཡུངས་འབྲུའི་ལུས། །གཅིག་ཏུ་བགྱིད་པ་འཕགས་པའི་བདེན་པ་བཞི། །
མཆོག་གི་མངོན་པར་རྟོགས་པས་མཐའ་ཅན་དུ། །བགྱིད་པའི་གང་ཟག་ལམ་ལ་
རྐང་སྟེགས་འཆའ། །གང་གི་སྒྲ་ཙམ་ཐོས་པས་སྒྲིབ་གཉིས་དཔུང་། །མིང་དང་
བཅས་ལ་འབྲོས་པའི་གནས་སྦྱིན་ཞིང་། །ཀུན་མཁྱེན་རིག་པ་དགའ་ཞིང་རྒོད་པ་
ཡང་། །དུས་ཀྱི་མཐའ་ན་གཞོན་ནུ་འདི་ཡིས་བྱས། །གཞི་དང་རང་བཞིན་ལྡན་
ཐོབ་ཤེས་པས་བསྡུས། །ཡེ་ཤེས་ཁྱམས་ཀྱི་ཉི་མ་བརྡལ་བ་དང་། །དངོས་གཞི་ཉེར་
བསྡོགས་དབྱེ་བས་མཚོན་འོས་པ། །སྙོམས་འཇུག་དཀྱིལ་འཁོར་རྫོགས་པའི་ཟླ་
འོད་བསིལ། །ཚད་མེད་རྣམ་ཐར་ཟིལ་གནོན་ཟད་པར་གྱི། །དཔལ་སྟུག་ཡོན་
ཏན་འདུས་པའི་འཁོར་ལོ་ལས། །དེ་དག་སྨྲ་བའི་སྐར་ཚོགས་ཐག་པའི་མདུད། །
གྲོལ་བའི་སྣང་བ་གདུལ་བྱའི་ཁམས་དང་འཚམ། །དཔག་ཡས་ཡོན་ཏན་དཀར་
629



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བོའི་རྔ་ཡབ་འཛུམ། །གདུལ་བྱའི་མངོན་འདོད་རླུང་གིས་བསྐྱོད་པ་ལས། །ལེགས་
བཤད་བསིལ་བའི་རྒྱུན་བཟང་སྡུག་བསྔལ་གྱི། །ཚ་གདུང་སྙིང་ལ་གཟན་པའི་
གཤེད་དུ་སྨིན། །སྲིད་པའི་རྒུད་པ་གཞོམ་པའི་འདྲེན་པ་དང༌། །དུས་གསུམ་ཆོས་
ཀུན་གཟིགས་པའི་མཁས་པ་དང༌། །རྨུགས་འཛིན་ཁེངས་པ་འཕྲོག་བའི་འབྱོར་
ལྡན་ཚོགས། །ཁྱོད་ཀྱི་སློབ་མར་མ་གྱུར་འདི་ན་གང་། །ས་གསུམ་འགྲོ་བའི་མཆུ་
སྒྲོས་དམར་གསལ་བ། །བྱུ་རུའི་འདབ་ཕྲེང་གཡོ་བས་གྲགས་སྙན་གྱི། །རྣ་བའི་
བདུད་རྩི་བཀྲམ་པས་འགྲོ་འདིའི་སྒྲའི། །ཁྲོན་པ་སྦ་གཞན་བགྲོད་པའི་ཡུལ་གྱིས་
དོག །ཞབས་སེན་པིར་གྱིས་འཇིག་རྟེན་འདས་པ་དང་། །སྲིད་པའི་ཕུན་ཚོགས་
རི་མོ་སྟོང་གི་དཔལ། །མ་བཀོད་ནོར་གྱི་བློ་གྲོས་དེ་གང་ཞིག །ཁྱོད་ལ་ཕུ་དུད་མ་
བྱས་དེ་ཡང་གང་། །ལྷ་མི་གདེངས་ཅན་ཁྱིམ་ནས་ཕྲོགས་མིན་ཡང་། །དད་པ་
རིན་ཆེན་ཞགས་པས་དབང་མེད་དུ། །བཅིངས་པའི་ནོར་གྱི་བུ་དང་བུ་མོའི་
ཚོགས། །ཁྱོད་ལ་ཕ་མར་སེམས་པས་དབང་མེད་གཏོང་། །ལི་ཁྲིའི་ཆུ་གཏེར་
ཕྱོགས་ཀྱི་འཁོར་ལོ་ནས། །གང་དུ་ལུད་པ་ཆོས་ཀྱི་གནྡྷོ་ལ། །དག་པའི་འཇིག་རྟེན་
ལ་འོས་རྫུ་འཕྲུལ་གྱིས། །རྣམ་པར་སྤྲུལ་བ་སོགས་ཀྱི་རྐྱེན་ལ་བླུད། །གྲུ་བཞི་སེངྒེ་
གདན་གྱི་རྐང་བ་ནི། །ནམ་ཡང་བསྡུ་བར་མི་འགྱུར་ཞིང་གསུམ་སོགས། །རང་
གིས་སྐྱོང་འོས་དུས་ཀུན་བསྐྱངས་པ་ཡི། །རྣམ་ཐར་དཔག་བསམ་ལྗོན་པའི་སྤུན་
དུ་འཁྲུངས། །ཞེས་པའོ། ། །
དེ་ཡང་ཐམས་ཅད་གཟིགས་པ་བློ་བཟང་འཕྲིན་ལས་ནས་བཟུང་སྐུ་ཕྲེང་་་་
གསུམ་གྱི་རིང་བྱ་དཀའ་བའི་ཁུར་ཆེན་པོ་འཁྱེར་ཏེ་དྲུང་ཡིག་གི་བྱ་བ་ཐམས་ཅད་
གཡོ་ཟོལ་མེད་པར་སྒྲུབ་པའི་བདག་ཉིད་ཆེན་པོ། གནས་ལྔ་ཀུན་གཟིགས་དྲུང་
ཡིག་བློ་བཟང་སངས་རྒྱས་ལགས་ནས་རྗེ་འདིའི་རྣམ་ཐར་ས་བོན་འཕྲལ་འཕྲལ་་་
དུ་འཚེམས་མེད་ཟིན་བྲིས་སུ་བཏབ་པ་ཤོག་དྲིལ་རེ་བཞི་ཡོད་པ། སྐྱབས་རྗེ་སྐུ་
630



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ། །
ཕྲེང་བཅུ་བ་ངག་དབང་བློ་བཟང་བསྟན་པ་ཚེ་རིང་སྐུའི་ན་ཚོད་ཧ་ཅང་ཕྲ་བ་ན་་་་
གཟིགས་ལམ་དུ་བསྟར་ནས་རྣམ་ཐར་དམ་པ་གཞན་ལ་ཞུའམ། འཕྲོར་ཁོང་གིས་
མཁས་ཚུལ་བཞེས་ནས་མཛད་ཀྱི་དགོངས་ལེན་བགྱིས་པར་རྗེས་ནས་ངས་འབྲི།།
ཞེས་གསུང་རྗེན་པ་གནང་བ་ན། དེ་ལྟར་ན་དེ་རིང་ནས་ཁོ་བོས་ཞུ་སྐུལ་བགྱིས་
པ་ཡིན་པས་ཕྲན་ཤི་ན་ཡང་། སྡེབ་བརྒྱར་ཉེ་བ་ཙམ་གྱི་རྣམ་ཐར་རྒྱས་བསྡུས་
འཚམ་པ་ཞིག་གནང་བ་ཐུགས་རྗེས་གཟིགས་པར་ཞུ། ཞེས་གསོལ་བ་བཏབ།
རྗེས་སོར་ཁོང་བ་ཞི་བར་གཞོལ་བ་ལ་ཉེ་སྐབས་ཀྱང་ས་བོན་ཟིན་བྲིས་ཀྱི་མཇུག་་་
ཏུ་ཤོག་བྱང་ཞིག་གི་སྟེང་། སྔར་གྱི་རྒྱུ་མཚན་རྣམས་དང་བཅས། རྗེས་སོར་རྣམ་
ཐར་མཛད་རྒྱུའི་ཞལ་བཞེས་གསལ་བོ་ཡོངས་འཛིན་ཚང་བཞུགས་ས་ནས་དངོས་་
སུ་གནང་བ་ལྟར་མི་སྐྱུར་བར་འགྲུབ་ཡོད་སྙམ་དུ་འཆི་བ་ཡིན་པས། རྣམ་ཐར་
འདི་རྗེ་ཉིད་ནས་གནང་བ་ཞིག་ཐུགས་རྗེས་གཟིགས་པ་མཁྱེན་མཁྱེན། །
ཕྲན་རྔ་ཡུལ་གྱི་མི་འཁྱམས་ཡུལ་གཞིས་སྟོར་བ་འདི་སྣང་གི་ལྟོ་རྒྱབ་ཀྱང་མི་་
ཕྱིད་པ་ཞིག་ཡིན་ནའང་། ཁོང་རྡོ་རྗེ་འཆང་སྐུ་ཕྲེང་གསུམ་གྱི་དྲུང་ཡིག་ཞབས་ཕྱི་
ནུས་ཚོད་ཚུལ་བཞིན་བསྒྲུབས་པའི་ཁུལ་ལགས་ན་ཞུས་པའི་དོན་འདི་འབྲས་བུ་་་
ཡོད་པ་ཞིག་སྙིང་ནས་གསོལ་བ་འདེབས་སོ། །ཞེས་བཀོད་དེ་བཞག་པ་འདས་
རྗེས་གཟིགས་པས་སྐྱབས་རྗེ་དེ་ཉིད་ནས་ཀྱང་སྐུ་མ་བདེ་བའི་སྐབས་ཕུང་བོ་་་་་་
འདིས་མི་ལྕོགས་པ་མ་གཏོགས། བླ་རྒན་དེ་སྐལ་བཟང་བློ་གྲོས་ཚང་གི་རྣམ་ཐར་
ལ་དེ་ཙམ་གྱི་མཁོ་ཉག་ཆེ་བར་འདུག་པས་ཅི་མྱུར་འབྲི་དགོས་ཞེས་ཡང་ཡང་་་་་་
གསུངས་པ་ཕྲན་བུས་ཀྱང་ལན་དུ་མར་ཐོས་སོ། །འོན་ཀྱང་དེ་འདྲའི་སྐལ་བ་མ་
བྱུང་སྟབས། ཆུ་རྟའི་ལོར་སྐུ་དབོན་དགེ་ལེགས་རྒྱ་མཚོ་དང༌། དྲུང་ཡིག་
དཀོན་མཆོག་ཤེས་རབ་གཉིས་དངོས་ཕེབས་ཀྱིས་ས་བོན་རྣམས་སྤྲད་དེ་རྩོམ་སྐུལ་
བགྱིས་དོན་བཞིན་རྣམ་ཐར་གྱི་གླེགས་བམ་འདི་བསྒྲུབས་པ་ཡིན་ནོ་ཞེས་ཤེས་་་་་
631



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པར་བྱའོ། ། །
སྨྲས་པ། ཞབས་སེན་ཟླ་ཤེལ་དག་པའི་མེ་ལོང་དུ། །ས་གསུམ་ལུས་ཅན་མ་
ལུས་སོང་བ་ན། །ཡིད་སྲུབས་དཔུང་བས་བསྲུང་བྱ་མ་དམིགས་པ། །བདག་ཉིད་
ཆེ་གང་བསྔགས་པའི་ཞིང་ཕུན་ཚོགས། །སྐྱེ་དགུའི་མགྲིན་ལ་གང་དག་ཡོན་ཏན་
མཛོད། །ཆེ་བར་སྨྲ་བའི་འཕེལ་བ་རྫོགས་པ་ཡིས། །དོན་གཞན་བརྗོད་བྱར་བྱེད་
ལ་སྐབས་འཕྲོག་པ། །དེ་དག་སྐུལ་བར་བྱེད་པའི་རྐྱེན་ཕུན་ཚོགས། །ཟླ་བས་རང་
ལུས་ཆུ་སྣོད་ཐ་དད་དུ། །འགོད་བཞིན་སྤྲུལ་པའི་གར་དུ་ཟློས་པ་ལས། །ཀུན་
བཟང་སྤྱོད་ཚུལ་འབུམ་གྱི་སྣང་བའི་ལོངས། །འགྲེམ་པ་འདི་ཡི་བརྗོད་བྱའི་དོན་
ཕུན་ཚོགས། །ཚད་མའི་ལུང་དང་རིགས་པར་མི་འགལ་བའི། །རང་བཞིན་དྲང་
བོར་བརྗོད་པ་ཙམ་ཞིག་གིས། །རྒྱན་གྱི་ཁྱད་པར་ངང་གིས་རྫོགས་པའི་གཏམ། །
བཟང་བོའི་ལུགས་དང་མཐུན་འདི་རྩོམ་ཕུན་ཚོགས། །མི་ཡི་བཤེས་གཉེན་ལྷ་
ཡིས་བྱས་པ་ཡིས། །དེ་དང་མཐུན་པའི་སྤྱོད་བཟང་གནམ་གྱི་མཐུས། །བྱིན་པའི་
ཅོད་པན་མངོན་པར་མཐོ་བ་ནི། །རིག་བྱེད་གང་ལས་འབྱུང་བའི་ཁུངས་ཕུན་
ཚོགས། །འཛམ་གླིང་དཔལ་གྱི་ས་གཞི་མཛེས་པའི་རྒྱན། །ཡ་མཚན་ལྷ་མིའི་བློ་ལ་
འབྲི་བའི་ཡུལ། །བསམ་གཏན་པ་དང་མཐུན་པའི་དབེན་གསུམ་མཐིལ། །ཨེ་ཝཾ་
དགའ་ཚལ་བརྩམས་པའི་གནས་ཕུན་ཚོགས། །རིག་པའི་གནས་ཀུན་བློ་ཡིས་
རྟོགས་པ་སོགས། །བླ་ན་མེད་པའི་ཡོན་ཏན་བརྗོད་བྱའི་ཡུལ། །མིན་ཡང་ཡ་
རབས་རྗེས་སུ་སྤྱོད་པ་དེ། །ཡི་གེ་འདུ་བྱེད་བགྱིད་པའི་གྲོགས་ཕུན་ཚོགས། །དེ་
ལྟར་འཁོར་ལོས་བསྒྱུར་བར་རིན་ཆེན་བདུན། །དཔལ་དུ་གྱུར་བཞིན་རྟོགས་པ་
བརྗོད་པ་འདི། །ཕུན་ཚོགས་བདུན་གྱིས་མངོན་པར་མཐོ་བ་ཡིས། །ཡུལ་དེ་ཆོས་
ཀྱི་རྒྱལ་པོར་མཚོན་པར་བྱེད། །བདུད་རྩིའི་གཏམ་གྱི་ཆུ་སྐྱེས་གསར་བ་འདིས། །
རྣ་བ་མཛེས་པ་གང་དག་དེའི་འབྲས་བུ། །ཡིད་མཚོར་སྨིན་ནོ་དང་བས་ལོངས་
632



རྗེ་སྐལ་བཟང་བློ་གྲོས་ཀུན་དགའ་ལུང་རྟོགས་རྒྱ་མཚོའི་རྣམ་ཐར་གསེར་གྱི་གར་བུ།
སྤྱོད་དང་། །སྲིད་དང་ཞི་བའི་ནད་བརྒྱ་སེལ་བར་ངེས། །གང་ཞིག་ཟླ་དང་བྲལ་
བར་དར་བ་ཡི། །འདོད་དོན་འགྲུབ་པའི་ཉེར་འཚོ་ཤིན་ཏུ་མཐོ། །སྲིད་པའི་
གཙུག་ཏོར་རྩེར་ལུད་བསོད་ནམས་ཀྱི། །ས་བོན་འདི་ཡིས་བཏབ་པ་རྒྱ་ཆེ་བས། །
ཆོས་ལྡན་མཛེས་པའི་དཔལ་དུ་གྱུར་པ་ཡི། །བཀྲ་ཤིས་སྒོ་བརྒྱར་ཕྱེ་བས་རང་
གཞན་གྱི། །འཇིག་རྟེན་དགེ་བ་ནམ་མཁའ་དང་མཉམ་པའི། །ས་གཞི་མཐའ་
དག་ཀུན་ནས་སྐྱོང་གྱུར་ཅིག ། །
ཅེས་རོང་ཆེན་བསྟན་པའི་སྒྲོན་མེ་ཆེན་པོ་སྐལ་བཟང་བློ་གྲོས་ཀུན་དགའ་ལུང་རྟོགས་་་
རྒྱ་མཚོ་དཔལ་བཟང་བོའི་རྣམ་པར་ཐར་བ་གསེར་གྱི་གར་བུ་ཞེས་བྱ་བ་འདི་ནི། དྲུང་ཆེན་
བློ་བཟང་སངས་རྒྱས་ཀྱིས་སྐྱབས་རྗེ་སྐུ་ཕྲེང་བཅུ་བར་ཞུས་ཀྱང་མཛད་མ་གྲུབ་པར་བརྟེན། །
རྒྱལ་ཚབ་བདག་ཉིད་ཆེན་པོ་ཐར་འདོད་འགྱུར་མེད་རྒྱ་མཚོ། ལུགས་གཉིས་ལ་གཟིགས་པ་
ཡངས་པ་སྐུ་དབོན་འཇམ་དབྱངས་བསོད་ནམས་དང་དགེ་ལེགས་རྒྱ་མཚོ། དྲུང་ཡིག་དཀོན་
མཆོག་ཤེས་རབ། སྐུ་རྩ་དང་གདུང་བདག བསྟན་བདག་དང་སློབ་བརྒྱུད་ཐུན་མོང་ནས་
དངུལ་གྱི་མེ་ཏོག རབ་དཀར་ལྷ་རྫས་དང་བཅས་བསྐུལ་བའི་ངོར། སྟོན་པ་བཅོམ་ལྡན་
འདས་རྒྱལ་བ་སཾགྷའི་ཞབས་ཡབ་སྲས་གྱི་སློབ་མིའི་གྲལ་མཐར་སྤྱོད་པ། འགར་གྱི་རིག་བྱེད་
པ། མི་ཕམ་དབྱངས་ཅན་དགེས་པའི་རྡོ་རྗེས་རབ་མྱོས་ལྕགས་བྱ་ལོར་གནམ་མཆོངས་ཤོད་
ཀྱི་ཀུན་དགའ་ར་བ་ཨེ་ཝཾ་དགའ་ཚལ་དུ་གྲུབ་པར་སྦྱར་བའི་ཡི་གེ་པ་ནི་རི་ཁྲོད་པ་འཇིགས་་་
མེད་རྒྱལ་མཚན་གྱིས་བགྱིས་པའི་དགེ་བས་རྒྱལ་བ་འཇམ་དཔལ་སྙིང་བོའི་རང་ལུགས་དུས་་
ཀྱི་མཐར་ཡང་གསལ་བར་བྱེད་ནུས་པར་གྱུར་ཅིག །
ད•
633



༄༅། །བསྟན་པའི་དར་ཆེན་མཚུངས་པ་མེད་པ་
རོང་ཆེན་སྤྲུལ་པའི་སྐུ་ངག་དབང་བློ་བཟང་
བསྟན་པ་ཚེ་རིང་དཔལ་བཟང་པོའི་རྣམ་
པར་ཐར་བ་ལས་ཐུན་མོང་བ་ཙམ་
བརྗོད་བྱར་བྱས་པ་ངོ་མཚར་
གཏམ་གྱི་བང་མཛོད་ཅེས་
བྱ་བ་བཞུགས་སོ། །
སྐལ་ལྡན་བློ་བཟང་འཕྲིན་ལས་ལུང་རྟོགས་རྒྱ་མཚོས་མཛད།



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
༡. མཆོད་བརྗོད་དང་གླེང་གཞི།
༄༅། །གང་གི་བྱིན་རླབས་སྦྲང་རྩི་མངར་པོའི་རྒྱུན། །འཐུངས་པའི་མོད་ལ་
ཕྱོགས་ལས་རྣམ་རྒྱལ་བའི། །གྲགས་དཀར་ཡོངས་སུ་གཡོ་བ་འཇམ་དཔལ་ལྷ། །
ཡབ་ཡུམ་བདག་སྙིང་པདྨོའི་ཟེའུ་འབྲུར་རོལ། །ཚོགས་གཉིས་བསྐལ་པ་རྒྱ་མཚོར་
གོམས་པའི་མཐུས། །མཐའ་ཡས་འགྲོ་བའི་དཔལ་གྱུར་བཅོམ་ལྡན་འདས། །ཁྱོད་
ཞབས་ཀུན་ད་གསར་པའི་སྤུ་ལོང་གིས། །ཟུར་ཕུད་རྒྱན་གྱི་དགེ་ལེགས་གཡོ་མེད་
མཛོད། །ཐུབ་བསྟན་སྙིང་བོ་མ་དག་ཞིང་རྣམས་སུ། །སྤེལ་བས་རྒྱལ་སྲས་གཞན་
ལ་ཞུམ་པའི་ཁུར། །སྦྱིན་མཛད་བློ་བཟང་གྲགས་ཞེས་སྲིད་ཞི་ན། །ཟླ་མེད་བསྟན་
པའི་བདག་པོ་འདིར་ཡང་མཆོད། །འཇམ་གཉེན་དབྱངས་ཀྱིས་ཐུབ་བསྟན་སྙིང་
བོ་བློ་བཟང་རང་ལུགས་ཚུལ་བཞིན་སྐྱོང་། །འཇིགས་མེད་ཐུགས་བསྐྱེད་དམ་
པའི་སྟོབས་རྫོགས་ཆོས་ཕུང་འབུམ་གྱི་བང་མཛོད་འཛིན། །དཔལ་སྟུག་འཕྲིན་
ལས་མཚུངས་པ་མེད་པ་གསུམ་ལྡན་རྡོ་རྗེ་འཛིན་པའི་ཚོགས། །རྒྱལ་ཀུན་གསང་
བ་རྒྱ་མཚོའི་ངོ་བོར་མི་ཕྱེད་དད་པས་རྣམ་ཀུན་འདུད། །ངག་གི་དབང་ཕྱུག་བློ་
བཟང་རྒྱལ་བསྟན་སྐྱོང་བ་ལ། །ལན་གཅིག་མིན་པར་གོམས་པའི་ཐུགས་བསྐྱེད་
མ་སྨད་པས། །འཕྲིན་ལས་ཟླ་ཤེལ་རྔ་ཡབ་བསྐྱོད་ཚེ་རིང་ཞིག་ནས། །སྨོན་པ་རབ་
རྒྱས་ལུས་ཅན་ཕན་བདེ་སྤེལ་མཛད་མཆོད། །འཕགས་བོད་འཇིག་རྟེན་ཀུན་ཏུ་
བསྟན་འགྲོ་ཡི། །ཕན་བདེ་ཁུར་དུ་འཁྱེར་ལ་མི་ངལ་བའི། །རོང་ཆེན་འཁྲུངས་
རབས་དཔག་བསམ་ལྗོན་པའི་ཕྲེང་། །ཚར་དུ་དངར་བ་དང་བའི་རྐྱེན་དུ་ཤར། །
རྒྱལ་དང་རྒྱལ་བའི་སྲས་ཀྱི་མཛད་པ་ནི། །དཔག་ཡས་ཁུར་དུ་འཁྱེར་བའི་མཛད་
བཟང་གིས། །ཐུབ་བསྟན་དགུང་དུ་འདེགས་པ་འཕགས་བོད་ཀྱི། །བསྟན་འཛིན་
632



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རིམ་བྱོན་མཛད་བཟང་དྲན་ནས་གུས། །རྒྱལ་བའི་རང་ལུགས་སྐྱོང་ཕྱིར་བསྟན་
སྲུང་གི །གར་དུ་བཞེངས་པ་རྣམ་སྣང་ཐུགས་ཀྱི་སྤྲུལ། །རྡོ་རྗེ་གུར་གྱི་མགོན་པོས་
ཉིན་མཚན་དུ། །གཡེལ་མེད་སྐྱོང་བའི་གཡར་དམ་མ་གཡེལ་ཞིག །བློ་བཟང་རྒྱལ་
བ་མཆོག་གི་མཛད་པའི་ཕུལ། །ལུགས་བཟང་རིན་ཆེན་སྐྱོང་བ་གྲངས་མང་ཡང་།།
བསྟན་པ་ཕྱོགས་མཐར་སྤེལ་ལ་རོང་ཆེན་རྗེ། །རྒྱུ་སྐར་དབུས་ན་ཟླ་བའི་མཛེས་པ་
འཛིན། །སྐུ་ཡི་ཕྲེང་བར་མཛད་པའི་རི་མོ་ནི། །མཁས་དང་གྲུབ་པའི་རྣམ་འགྱུར་
སྣ་ཚོགས་སུ། །བསྟན་པའི་རྣམ་ཐར་དགེ་བ་དུས་མཐར་ཡང་། གྲགས་པའི་རང་
འོད་འབྱིན་པའི་རྟེན་དུ་ཆེ། །སྐུ་ཚེ་འདིར་ཡང་སྤྲུལ་པའི་དོག་པ་ནི། །ས་ལ་རྒྱན་
ཏུ་བྱས་ཏེ་ལེགས་མཛད་ཀྱི། །བཀོད་པ་དུས་ཀྱི་བསྟན་འཛིན་གཞན་དག་ལས། །
བསྟན་ལ་དགེ་བའི་རིམ་པ་མང་དུ་བརྩེགས། །གསང་གསུམ་གར་དུ་བསྒྱུར་བའི་
ངོ་མཚར་མཛད། །དཔག་ཡས་མཛད་བཟང་མཐའ་གྲུ་ཡངས་པོའི་ཁྱིམ། །བདག་
བློ་རྣམ་པར་བུལ་བ་སོར་མོའི་རྩེས། །ཅི་ཙམ་འབད་ཀྱང་གཞལ་བར་ག་ལ་ནུས། །
འོན་ཀྱང་བདག་ཉིད་ཆེན་པོ་བསམ་བཞིན་དུ། །སྲིད་པའི་གར་དུ་རོལ་བའི་ཡ་
མཚན་གཏམ། །གངྒཱའི་རྡུལ་ལ་འགྲན་བཟོད་དེ་ལས་ནི། །ཆུ་ཐིགས་ཙམ་ཞིག་
དགའ་བའི་ཉམས་ཀྱིས་སྤྲོ། །སཱ་ལ་ཆེན་པོའི་རིགས་སུ་བལྟམས་ཤིང་དཔག་
བསམ་གཞོན་ནུའི་མྱུ་གུ་ལས། །ལྷན་སྐྱེས་མཛད་པའི་དྲི་བསུང་མངོན་འཐུལ་
སྐྱེས་སྦྱངས་ཡོན་ཏན་མེ་ཏོག་གསལ། །འཕྲིན་ལས་གྲིབ་བསིལ་ཁོ་ལག་ཡངས་
པས་གདུལ་བྱའི་ཉེས་ཚོགས་ཚ་གདུང་སེལ། །དེ་ལྟའི་རྨད་བྱུང་མཛད་པ་བཟང་
པོ་ངོ་མཚར་གཏམ་གྱི་གླེང་གཞི་ཡིན། །ཕྱོགས་ལྷུང་རབ་རིབ་སྐྱོན་གྱིས་མ་གོས་
ཤིང་། །དྲང་པོར་ལྟ་བུའི་ཤེས་རབ་མིག་ལྡན་ན། །རབ་དགའི་རྔ་ཆེན་ཕྱོགས་
བཅུར་རྡུང་བཞིན་དུ། །དད་དང་གུས་པས་རྩེ་གཅིག་ཉན་པར་རིགས། །དེ་ལ་
འདིར་ས་ཆེན་པོ་ལ་གནས་པའི་སྐྱེས་བུ་དམ་པ་རྣམས་ཀྱི་རྣམ་པར་ཐར་བ་ནི།
638



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
འཇིག་རྟེན་ན་དྲག་པར་རློམ་པའི་སྐྱེས་བུ་བློ་གྲོས་ཀྱི་རྩལ་དང་ལྡན་པ་དག་གིས་་་་
ཀྱང་ཚུལ་བཞིན་དུ་བརྗོད་པར་དཀའ་ན་བདག་ལྟ་བུས་སྨོས་ཅི་འཚལ། དེ་ལྟ་ན་
ཡང་ཇི་སྐད་དུ། །བསྐལ་པ་རྒྱ་མཚོ་དུ་མ་རུ། །ཐུགས་རྗེ་རླབས་ཀྱིས་རབ་བསྐུལ་
ནས། །སྐྱེས་རབས་རྒྱ་མཚོའི་ཕྲེང་སྟོན་པ། །ཨེ་མ་འགྲོ་བའི་ཡོན་གནས་མཆོག །
ཅེས་གསུངས་པ་ལྟར། འགྲོ་བ་ཉམ་ཐག་པ་རྣམས་ཀྱི་ངང་ཚུལ་ལ་ཤས་མི་བཟོད་
པའི་བརྩེ་བ་ཆེན་པོས་ཉེ་བར་བསྐུལ་ཏེ། ཀུན་མཁྱེན་བུ་རམ་ཤིང་པའི་ལུང་
རྟོགས་ཀྱི་བསྟན་པ་སྤྱི་དང་། བྱེ་བྲག་བློ་བཟང་འཇམ་དཔལ་སྙིང་པོའི་དྲི་མ་མེད་
པའི་རང་ལུགས་ཉིན་མོ་ལྟར་གསལ་བར་བྱེད་པ་དང༌། །རང་ཉིད་ཀྱིས་གདུལ་
བར་བྱ་བའི་སྐྱེ་བོ་རྣམས་སྨིན་ཅིང་གྲོལ་བར་མཛད་པའི་སྙིང་སྟོབས་ཀྱི་གོ་ཆ་་་་་་
ཡོངས་སུ་རྫོགས་ཤིང༌། འཇམ་མགོན་བླ་མ་ཆེན་པོའི་དངོས་ཀྱི་ཞལ་སློབ་རོང་
ཆེན་ལྗགས་ནག་པ་དགེ་འདུན་རྒྱལ་མཚན་ནས་བཟུང་སྟེ་དམ་པ་འདི་ཉིད་ཀྱི་་་་
བར་ཟམ་མ་ཆད་པར་སྐུའི་སྐྱེ་བ་བཞེས་པར་མཛད་དེ་ལུང་རྟོགས་ཀྱི་ཡོན་ཏན་རྒྱ་
མཚོ་ལྟ་བུ་ལ་རང་དབང་དུ་སྤྱོད་པའི་སྐྱེས་བུ་དམ་པ་འདི་ལྟ་བུའི་རྣམ་པར་ཐར་་་
བའི་ཆ་ཤས་ཕྲ་མོ་ཙམ་བརྗོད་པ་ཡང་དོན་དང་བཅས་པ་ཡིན་ཏེ། སྐྱེས་རབས་
ལས། གྲགས་པའི་མཚན་མར་གྱུར་པ་བཟང་པོ་འདི་རྣམས་ཀྱིས། །བདེ་བར་
གཤེགས་གྱུར་ལམ་རྣམས་གང་ཡིན་བསྟན་པར་འགྱུར། །ཡིད་ལ་དད་པ་མེད་པ་
རྣམས་ཀྱང་རབ་ཏུ་དད་པར་འགྱུར། །ཆོས་དང་ལྡན་པའི་གཏམ་གྱིས་རབ་ཏུ་
དགའ་བར་འགྱུར། །ཞེས་གསུངས་ཤིང་། སྔོན་བྱོན་སྟོན་པའི་རྣམ་ཐར་རྗེས་
འཇུག་གདུལ་བྱའི་ཉམས་ལེན་དུ་འཁྱེར་བ་ཞེས་པ་མཁས་པ་རྣམས་ལ་རླུང་ལྟར་་་
གྲགས་པའི་གཏམ་དུ་སྣང་བའི་ཕྱིར་རོ། །དེ་ཡང་རྒྱལ་བ་མཐའ་དག་གི་བརྩེ་ཆེན་
ཐུགས་རྗེ་ཆེན་པོ་བཞིན་ལྷག་ལྷའི་རྣམ་པར་ཤར་བ་འཕགས་མཆོག་གྲུ་འཛིན་་་་་
བདག་པོའི་རྣམ་པར་འཕྲུལ་བ་ནི་དག་པ་དང་མ་དག་པའི་ཞིང་ཁམས་སུ། བྱང་
639



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཆུབ་སེམས་དཔའ་དང་། དགྲ་བཅོམ་པ་དང་། དགེ་སློང་དང༌། རྒྱལ་པོ་དང༌།
སྐྱེ་བོ་ཕལ་བ་ལ་སོགས་པའི་ཚུལ་དུ་བསམ་གྱིས་མི་ཁྱབ་པར་བསྟན་དང་སྟོན་་་་་་
བཞིན་པ་ལས། དུས་འདིར་སྐུའི་ན་ཚོད་ཕྲ་མོའི་གནས་སྐབས་ནས་ཀྱང་སྐྱེས་བུ་
དམ་པའི་རང་མདངས་རྗེན་ཆར་དུ་གསལ་ཞིང་། ཆོས་ཕུང་བརྒྱད་ཁྲི་བཞི་སྟོང་
གི་ཡང་སྙིང་འཇམ་མགོན་ཐུབ་པའི་དབང་བོའི་རང་ལུགས་གསེར་སྦྱངས་བཙོ་མ་
ལྟ་བུ་འཛིན་སྐྱོང་སྤེལ་གསུམ་བྱེད་པ་ལ་ཐུགས་བསྐྱེད་ཀྱི་མཐུ་རྨད་དུ་བྱུང་བ།
ཆེན་པོའི་གོ་སར་བཞུགས་ཀྱང་བཀའ་གདམས་རྣམ་ཐར་གཙང་མ་ཕྱག་ཏུ་བཞེས་
ཤིང༌། ཐོས་བསམ་སྒོམ་གསུམ་དང་འཆད་རྩོད་རྩོམ་གསུམ་གྱི་སྒོ་ནས་རང་
གཞན་གྱི་དོན་གཉིས་རླབས་པོ་ཆེ་སྒྲུབ་པར་མཛད་པ། ཡངས་པའི་འཇིག་རྟེན་
དུ་སྤྱོད་པའི་ལུས་ཅན་མཐའ་ཡས་པ་དག་གི་མགོན་དང༌། སྐྱབས་དང་། དཔུང་
གཉེན་དམ་པར་བཞེངས་པ་མཆོག་གི་སྤྲུལ་པའི་སྐུ་ངག་དབང་བློ་བཟང་བསྟན་་་་
པ་ཚེ་རིང་དཔལ་བཟང་པོའི་ཐུན་མོང་བའི་རྣམ་པར་ཐར་བ་རྒྱ་མཚོ་ལྟ་བུ་ལས་་་
ཆ་ཤས་ཙམ་ཞིག་བརྗོད་པར་བྱ་བ་ལ།
༢. མཆོག་སྤྲུལ་རིན་པོ་ཆེ་ཡུལ་གང་དུ་སྐུ་བལྟམས་པ་དང་།
སྐུ་གོང་མའི་ཡང་སྲིད་འཁྲུལ་མེད་དུ་ངོས་འཛིན་
ཐག་གཅོད་གནང་བ་བཅས་ཀྱི་སྐོར།
གང་དུ་སྤྲུལ་པའི་ཟློས་གར་བཟང་པོ་རྣམ་པར་བསྒྱུར་བའི་ཡུལ་ནི། ཀུན་
བཏུས་ལས། ཚངས་པའི་འཇིག་རྟེན་གྱི་གནས་གཞན་སྟོང་པོ་འདི་ནི་སྟོང་སྤྱི་
ཕུད་ཀྱི་འཇིག་རྟེན་གྱི་ཁམས་ཞེས་བྱའོ། །སྟོང་སྤྱི་ཕུད་ཀྱི་འཇིག་རྟེན་གྱི་ཁམས་
སྟོང་གང་ཡིན་པ་འདི་ནི་སྟོང་གཉིས་པ་བར་མའི་འཇིག་རྟེན་གྱི་ཁམས་ཞེས་བྱའོ།།
640



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
སྟོང་གཉིས་པ་བར་མའི་འཇིག་རྟེན་གྱི་ཁམས་སྟོང་གང་ཡིན་པ་འདི་ནི་སྟོང་་་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཞེས་བྱའོ། །སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་ནི་ཁོར་ཡུག་ཆེན་པོས་ཀུན་ཏུ་བསྐོར་རོ། །ཞེས་
གསུངས་པ་ལྟར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ནང་་་་་་་་
གསེས་གླིང་བཞི་བའི་འཇིག་རྟེན་གྱི་ཁམས་འདི་ལ་གླིང་བཞི་དང་གླིང་ཕྲན་་་་་་་་
བརྒྱད་དུ་གྲགས་པ་ལས་འཛམ་གླིང་ནི། མཛོད་ལས། འཛམ་བུ་གླིང་སྟེ་ངོས་
གསུམ་ལས། །སྟོང་ཕྲག་གཉིས་པ་ཤིང་རྟའི་དབྱིབས། །གཅིག་ལ་དཔག་ཚད་ཕྱེད་
དང་བཞི། །ཞེས་འབྱུང་བ་ལྟར་ཤིང་རྟའི་དབྱིབས་སུ་ཡོད་པའི་ལྟེ་བར་བསྐལ་
བཟང་རྣམ་འདྲེན་སྟོང་གིས་སྟོབས་བཅུ་མངའ་བའི་མཛད་པ་མཐུན་སྣང་དུ་སྟོན་
པའི་ཞིང་རྡོ་རྗེ་གདན་ཡོད་ལ། འཕགས་ཡུལ་དབུས་འགྱུར་འཆང་གི་བྱང་ཕྱོགས་
སུ་དཔག་ཚད་མང་དུ་བགྲོད་པ་ན་ལྷ་མོ་དྲི་མ་མེད་པས་ཞུས་པའི་མདོ་ལས།
བྱང་ཕྱོགས་གངས་རིའི་རྒྱུད་ཀྱི་སར། །དགེ་བ་ལྡན་པའི་ས་ཕྱོགས་སུ། །དམ་པའི་
ཆོས་ནི་རྒྱས་པར་འགྱུར། །ཞེས་ཡོངས་སུ་བསྔགས་པའི་འཇིག་རྟེན་བོད་ཡུལ་
གངས་རིའི་ལྗོངས་འདི་ཉིད་ཡོད་ཅིང་། དེ་ལ་ཆོལ་ཁ་གསུམ་དུ་ཕྱེ་བའི་མདོ་སྨད་
རྟའི་ཆོལ་ཁ། དེ་ལ་ཡང་ལྷོ་བྱང་གི་རྒྱུད་གཉིས་སུ་གྲགས་པའི་ལྷོ་རྒྱུད་རོང་ཆེན་
བཞིར་གྲགས་པའི་ནང་ཚན་རྒྱལ་རོང་རྒྱལ་ཁག་བཅོ་བརྒྱད་དུ་འབོད་པའི་སའི་་་
ཆ། འཇམ་མགོན་རྒྱལ་བ་གཉིས་པའི་ཐུགས་སྲས་བསྟན་པའི་དར་ཆེན་བདུན་གྱི་
ཡ་གྱལ་མཁན་ཆེན་ངག་དབང་གྲགས་པ་དང་རྗེ་གོང་མ་རོང་ཆེན་ལྗགས་ནག་པ།
གཡུ་སྒྲ་སྙིང་བོ་དང་། ཕྱི་ལྗང་ལོ་ཙཱ་པ། རྒྱལ་པོ་དང་ཁྲི་ཆེན་ངག་དབང་ལྷུན་
འགྲུབ་སོགས་སྔ་ཕྱིའི་སྐྱེས་ཆེན་དམ་པ་མང་པོ་རིམ་ཅན་དུ་བྱོན་པའི་ཡུལ་ཁྱད་་་་
པར་ཅན། འཇམ་མགོན་བླ་མ་དང་མཁན་ཆེན་ཕྱག་རྡོར་བས་དངོས་སུ་ལུང་
བསྟན་པའི་ནག་པོ་ཆེན་པོའི་ཞིང་ཁམས་ཞེས་གྲགས་པ་ཆོས་སྲིད་ཀྱི་དཔལ་་་་་་
641



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཅིག་ཏུ་སྤུངས་པའི་ཡུལ་གྱི་སྙིང་བོ་ལྟ་བུ་ཀིརྟིའི་མ་དགོན་དུ་གྲགས་པ་ཉིད་ཡིན་
ནོ། །བྱང་ས་ལས། བྱང་ཆུབ་སེམས་དཔའ་རིགས་ཕུན་སུམ་ཚོགས་པར་གྱུར་ན་
སྐྱེ་བོའི་ཚོགས་ཆེན་པོས་བཀུར་བ་དང་། མཆོད་པ་དང་། བསྔགས་པར་འགྱུར་
རོ། །བཀུར་ཞིང་མཆོད་ལ་བསྔགས་ན། སེམས་ཅན་རྣམས་དོན་གང་དང་གང་ལ་
འཛུད་པ་དེ་དང་དེ་དག་གཟི་བྱིན་གྱིས་ནོན་པས་མྱུར་དུ་འཇུག་པར་འགྱུར་ཏེ་མི་
བྱའོ་ཞེས་ཟློག་པར་མི་བྱེད་པ་དེ་ནི་བྱང་ཆུབ་སེམས་དཔའི་རིགས་ཕུན་སུམ་་་་་
ཚོགས་པའི་འབྲས་བུ་ཡིན་པར་རིག་པར་བྱའོ། །ཞེས་གསུངས་པ་ལྟར། བདག་
ཉིད་ཆེན་པོ་རྣམས་རིགས་ཕུན་སུམ་ཚོགས་པར་འཁྲུངས་ན་གཞན་དོན་རླབས་་་་་
ཆེན་འགྲུབ་པར་དགོངས་ནས་རིགས་མཐོན་པོར་སྤྲུལ་པའི་ཟློས་གར་འཛིན་པས་་
ན་དམ་པ་འདི་ཡང་རྒྱལ་པོའི་རིགས་སུ་བྱོན་པ་ཡིན་ཏེ། དེ་ཡང་སྤྱིར་འཛམ་བུ་
གླིང་འདིར། རྒྱ་གར་ལྷའི་རིགས། རྒྱ་ནག་ཀླུའི་རིགས། ཧོར་ལྷ་མིན་གྱི་རིགས།
བོད་སྤྲེའུ་སྲིན་གྱི་རིགས་ཞེས་གྲགས་ཤིང་། བོད་ལའང་རྒྱལ་པོའི་རིགས། འཁོན་
གྱི་རིགས། ཟུར་གྱི་རིགས། མིའུ་གདུང་དྲུག་གི་རིགས་སོགས་དུ་མ་ཡོད་པ་ལས་
ཕྱི་མ་ལ་བུ་དང་ཚ་བོ་སོགས་སོ་སོར་སྐྱེས་པའི་དབང་གིས་རིགས་མང་དུ་མཆིས་་་་
པ་ལ་དམ་པ་འདིའི་རིགས་ནི་སྤྲ་ཡིན་ཞིང་། དེའི་ཚུལ་ཡང་། རྒྱལ་རོང་མཆོག་རྩེ་
རྒྱལ་པོའི་བློན་པོ་མཁར་དགུ་ཚང་དུ་གྲགས་པ་འདི་རྒྱལ་པོ་དང་རུས་གཅིག་ཅིང་།
དེ་ལས་པདྨ་ཨ་འབུམ་རྡོ་རྗེ་ཞེས་པ་རྔ་སྟོད་དུ་སོང་ནས་མིག་ཞར་བས་རྡོ་ཞར་དུ་་
གྲགས་པའི་རྒྱུད་དེར་དཔོན་བརྒྱུད་རིམ་པར་བྱུང་བ་ལས་རྡོར་རྣམ་ཟེར་བའི་བུ་་་
སྟོབས་ལྡན་མགོན་པོས་རྔ་སྟོད་གོང་མའི་དཔོན་ས་བཟུང་ཞིང་དེ་ལ་བུ་བདུན་་་་་
བྱུང་བའི་འབྲིང་བོ། མཐུ་སྟོབས་རྡོ་རྗེ་ནི་རྗེ་འདིའི་ཡབ་སྟེ། ཀིརྟིའི་མི་རྩར་
གྲགས་པ་སྐུ་ཕྲེང་གོང་མ་གྲུབ་དབང་བསྟན་པའི་རྒྱལ་མཚན་གྱི་འཁྲུངས་གཞིས་་་
འདིར་སྲིད་འཛིན་དུ་བླངས་པ་ཡིན་ནོ། །དེ་ཡང་སྐྱེས་རབས་ལས། སྐལ་བ་ཕུན་
642



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
སུམ་ཚོགས་བརྒྱན་པས། །དེ་ཡི་ཡོན་ཏན་ལྷག་པར་གསལ། །སྟོན་ཀའི་དཔལ་ནི་
གསལ་གྱུར་པའི། །ཟླ་བའི་འོད་ཟེར་གསལ་བ་བཞིན། །ཞེས་གསུངས་པ་ལྟར།
རང་བཞིན་དྲང་ཞིང་མངའ་འབངས་ལ་བྱམས་བརྩེ་ཆེ་བ། གཡོ་སྒྱུ་མེད་ཅིང་
རྣམ་དཀར་ལ་གཅིག་ཏུ་འདུན་པ། དཔའ་ཞིང་མཛངས་ལ་རྟུལ་ཕོད་ཅིང་མི་
ཆོས་ཚུལ་བཞིན་ཕྱོགས་སོགས་སྔོན་བསགས་བསོད་ནམས་རྒྱ་ཆེ་བས་འབྲས་བུ་་་་
གཟུགས་སུ་གྲུབ་པས་མཆོག་དམན་མཐའ་དག་གིས་བསྔགས་པའི་གནས་སུ་གྱུར་་
པ་ཞིག་གོ །སྐྲུན་ཡུམ་ནི། མིའུ་གདུང་དྲུག་ཏུ་གྲགས་པའི་ནང་ཚན་ཨ་སྤོ་ལྡོང་གི་
རྒྱུད་ལས། རྗེ་གྲུབ་དབང་བསྟན་པའི་རྒྱལ་མཚན་གྱི་སྐུ་མཆེད་མྱི་རྩ་བསོད་
ནམས་བཀྲ་ཤིས་སུ་གྲགས་པས་ཁྱིམ་གཞི་བཟུང་བ་ལས་རིམ་གྱིས་དབོན་རྒན་་་་་་
དཀོན་མཆོག་འཇིགས་མེད་བྱ་བ་བྱུང་བའི་ཚ་མོ་ལ། མིང་སྲིང་གསུམ་བྱུང་བའི་
ནང་ཚན་ཀླུ་དབང་སྐྱིད་ནི་རྗེ་འདིའི་སྐྱེད་ཡུམ་སྟེ། ཇི་སྐད་དུ། བུད་མེད་སྐྱོན་ལྔ་
སྤངས་ཤིང་ཡོན་ཏན་ནི། །རྣམ་པ་བརྒྱད་དང་རབ་ཏུ་ལྡན། །ཞེས་གསུངས་པ་
ལྟར། བུད་མེད་ཕལ་བའི་སྤྱོད་པ་ལས་འདས་ཤིང་། མཆོག་གསུམ་ལ་མི་ལྡོག་
པའི་དད་པའི་ནོར་གྱིས་ཕྱུག་པ། དམན་ལ་ལྷག་པར་བརྩེ་ཞིང་གཅིག་ཏུ་བསྐྲུན་
པའི་ཤེས་རབ་དང་ལྡན་པ་ལེགས་པ། དེ་ལྟ་བུའི་ཡོན་ཏན་དང་ལྡན་པ་ཞིག་གོ
ཞེས་གྲག་གོ །འགྲེལ་བ་དོན་གསལ་ལས། སྐྱེ་བོ་ཐམས་ཅད་ཀྱིས་བསྔགས་པའི་
མངལ་དུ་འཇུག་པ་དང་། རྒྱལ་པོ་ལ་སོགས་པར་གནས་པ་དང་། ཉི་མ་ལ་སོགས་
པ་ལས་སྐྱེས་པ་དང་། མ་ལ་སོགས་པ་དང་ལེགས་པར་འབྲེལ་བའི་གཉེན་དང་། །
ཞེས་གསུངས་པ་ལྟར། ཡུམ་དང་། རིགས་དང་། རུས་དང་། ཆོ་འབྲང་ཕུན་སུམ་
ཚོགས་པར་དུས་ནམ་ཞིག་ན་འཁྲུངས་པ་ནི། །རབ་བྱུང་བཅོ་ལྔ་བའི་བགྲང་བྱ་ང་
ལྔ་བ་ལྕགས་མོ་བྱའི( སྤྱི་ལོ༡༩༢ ༡) ལོ་ཧོར་ཟླ་དྲུག་པ་མེ་ཏོག་ལྡན་གྱི་དམར་་་་་
ཕྱོགས་ཀྱི་རྫོགས་པ་གཉིས་པ་རེས་གཟའ་འོད་དཀར། རེས་གྲོགས་ལྷ་མོ་སྣར་
643



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མས་དབང་སྤྱོད་པའི་དུས་ཚེས་དགེ་བར་ཐོ་རངས་ཀྱི་ཆ་ལ་མ་སྡུག་བསྔལ་གྱི་རྣམ་
པ་ཆ་ཤས་ཙམ་ཡང་མེད་པར་མ་ཟད་མཐོ་རིས་ཀྱི་རྫིང་ལས་གྲོལ་བའི་པདྨོའི་ཆུན་
པོ་ལྟར་མངལ་གྱི་དྲི་མ་ཕྲ་མོ་ཙམ་གྱིས་ཀྱང་མ་གོས་པར་ཆ་ཤས་ཡོངས་སུ་རྫོགས་་་
པའི་ཟླ་བའི་དཀྱིལ་འཁོར་བཞིན་དུ་སྐྱེ་བོ་ཐམས་ཅད་ཀྱི་མིག་གི་བདུད་རྩི་ཉིད་དུ་
སྐུ་བལྟམས་སོ། །དེ་ནི་སྤེལ་མའི་བསྟན་བཅོས་བླ་གཞོན་འཛུམ་པའི་ཕོན་པོ་ལས།
ཟླ་བའི་མ་མས་མངལ་བླངས་ཏེ། །བྱིན་པའི་རྒྱུ་སྐར་བླ་མ་གང་། །ཐུབ་བསྟན་
མཁའ་ལ་རྣམ་རྒྱུ་བས། །སྐལ་བཟང་ཀུན་དས་འཛུམ་པ་སྟོན། །ཞེས་གསུངས་པ་
ཉིད་ཀྱིས་དཔག་པར་བྱ་བ་ཡིན་ཞིང་། བྱང་ས་ལས། གནས་པ་ཐམས་ཅད་ལ་
བྱང་ཆུབ་སེམས་དཔའ་ཐམས་ཅད་ཀྱི་བྱང་ཆུབ་སེམས་དཔའ་རྣམས་ཀྱི་སྐྱེ་བ་་་་་
སེམས་ཅན་ཐམས་ཅད་ལ་ཕན་པ་དང་བདེ་བའི་ཕྱིར་ཁ་ན་མ་ཐོ་བ་མེད་པ་་་་་་
ཐམས་ཅད་ནི་མདོར་བསྡུ་ན་རྣམ་པ་ལྔ་སྟེ། གནོད་པ་ཡང་དག་པར་ཞི་བར་བྱེད་
པ་དང་། དེ་དེ་དང་སྐལ་བ་མཉམ་པར་མཐུན་པར་འཇུག་པ་དང་། ཆེན་པོར་སྐྱེ་
བ་དང་། བདག་པོར་སྐྱེ་བ་དང་། ཐ་མའི་སྐྱེ་བའོ། །ཞེས་གསུངས་པ་ལྟ་བུའི་
སྐྱེས་པ་དང་པོ་གསུམ་དངོས་དང་། ཕྱི་མ་གཉིས་དང་རྗེས་སུ་མཐུན་པ་སྟེ། དེ་
ཡང་ཁྲུས་བྱས་པ་ལ་མ་ལྟོས་པར་དྲི་མས་དག་ཅིང་དཀར་བ་ཞིག་ཡིན་པར་གླེང་་་
སྟེ། མན་སྙེ་ལས། བྱང་ཆུབ་སེམས་དཔའ་ཡང་མངལ་གྱི་དྲི་མས་མ་གོས་པ་ནོར་
བུ་བཞིན་དུ་དྭངས་པའི་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་རྣམས་དང་
དཔེ་བྱད་བཟང་པོ་བརྒྱད་ཅུས་བརྒྱན་པར་འཁྲུངས་སོ་ཞེས་སྐྱེ་བ་རྣམ་པར་དག་་་
པའོ། །ཞེས་གསུངས་པ་དང་ཕྱོགས་མཚུངས་པའི་རྣམ་ཐར་རོ། །ཡབ་མཐུ་སྟོབས་
རྡོ་རྗེ་ལ་སྔོན་རྗེ་གོང་མ་སྐལ་བཟང་བློ་གྲོས་པའི་ཞལ་དངོས་ནས་སྒྲོལ་མ་ཁ་་་་་་
བཏོན་དང༌། ཤུག་ཆུའི་གཉན་ཆེན་མཆོད་ན་བཟང༌། ཞེས་ཐ་མའི་གསུངས་གི་
ཕེབས་སྒོ་སྩལ་ཅིང་། བྱ་ལོའི་ལྔ་བའི་ནང་སྡེ་ཐོག་ཏུ་འགྲོ་བའི་ལམ་དུ་བྱ་རོག་
644



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
གཉིས་ཕྲག་སྟེང་དུ་འབབ་ལ་ཁད་པ་ལྟ་བུའི་ལྟས་བྱུང་ཞིང་། དེ་ཡང་རྗེ་གོང་
མས་བསམ་བཞིན་དུ་གཟིགས་པ་ལྔ་ལས་ཡབ་ལ་གཟིགས་པ་དང་མགོན་པོ་ཆེ་་་་
ཆུང་གིས་འབྲལ་མེད་སྲུང་སྐྱོབ་དང་སྤྲུལ་པའི་སྐུ་ལྷུམས་སུ་ཞུགས་པའི་ལྟས་སུ་་་་
བསྟན་པར་གོར་མ་ཆག ལོ་དེའི་ཟླ་བ་དང་པོའི་ནང་ཡུམ་གྱི་རྨི་ལམ་དུ་མ་དགོན་
ཁྲི་འཛིན་ཕུར་བ་སྤྲུལ་སྐུ་བྱོན་ནས་ཡུམ་རང་ལ་དར་ཞིག་གནང་ཞིང་། ཕྱག་ཏུ་
མེ་ལོང་དང་བུམ་པ་བཟུང་ནས། ཛྙཱ་ན་ཀེ་ཏུ་དགེ་འདུན་རྒྱལ་མཚན་དང༌། །ཞེས་
བུམ་ཆུས་ཁྲུས་བྱས་པའི་ཆུ་གདོང་དུ་ལྷུང་བའི་བསིལ་བ་ལ་བརྟེན་ནས་གཉིད་་་་་
སད་པ་ན་ཡང་ད་དུང་གདོང་རློན་པ་ལྟ་བུའི་སྣང་བ་ཤར་ཞིང་། རྗེ་གོང་མ་ཞལ་
མ་བཞུགས་པའི་ནུབ་མོ་ཡུམ་གྱི་རྨི་ལམ་དུ་རྗེ་གོང་མ་སྐུ་འཁོར་རྒྱ་ཆེ་བ་བཅས་མ་་
དགོན་འདུ་ཁང་དུ་ཕེབས་ནས་ཁྲི་ལ་བཞུགས་པའི་སྐབས་ཡུམ་ལ་སྲུང་མདུད་་་་་་་
སེར་བོ་ཞིག་གནང་བ་རྨིས་པ་དང་། ཡང་སྐབས་ཤིག་ནགས་ཚལ་ཞིག་གི་དཀྱིལ་
དུ་གཟིམས་གུར་ཕུབ་པའི་ནང་མེས་པོ་ཚེ་ཐར་དང་འགྲོགས་ནས་སོང་བར་་་་་་་་
བཞུགས་ཁྲིའི་བཀོད་པ་རྒྱས་ཤིང་ནང་འོད་དཀར་པོས་ཁྱབ་པ་དང༌། ཡང་མ་
དགོན་ཤར་རིའི་རྩེར་ཉི་མ་ཤར་བ་དང་ལྷ་མོར་ཡོང་ཉམས་ལ་སྤྲུལ་སྐུ་འཁྲུངས་་་་་
ཡོད་ཟེར་བར་ག་རེ་ཞེས་དྲིས་པ་ན་ནམ་མཁའ་འཇའ་ཚོན་གྱིས་ཁྱབ་པ་རྨིས་པ་་་་
སོགས་ཡུམ་ལ་རྨི་ལྟས་ཡ་མཚན་པ་མང་དུ་བྱུང་ཞིང་། སྐུ་འཁྲུངས་པའི་སྔ་ལོར་
ཡང་མ་དགོན་གྱི་བླ་མ་བཟོད་པ་ཟེར་བ་ཞིག་གི་རྨི་ལམ་དུ་པདྨ་ཁ་དོག་སྣ་ལྔ་ཤིན་
ཏུ་ཆེ་ཞིང་ཡུ་བའང་ལག་པའི་སྦོམ་ཙམ་ནམ་མཁར་འདབ་མ་རྣམས་གཞུང་དེ་་་་་
གར་ཕྱོགས་ཏེ་གནས་པ་དང༌། ཕྱི་ནུབ་བུད་མེད་མང་པོས་དམིགས་བརྩེ་མའི་སྒོ་
དབྱངས་འཐེན་པ་བཅས་རྨིས་པར་བརྟེན་མཆོག་སྤྲུལ་རིན་པོ་ཆེས་རང་རེ་ལ་་་་་
ཐུགས་རྗེས་གཟིགས་འདུག་ཅེས་སྨྲས་པ་དང༌། སྐུ་བལྟམས་པ་ལ་ཉེ་བའི་སྐབས་
མགོན་ཤུལ་སྔགས་འཆང་བློ་བཟང་ཕུན་ཚོགས་ཟེར་བ་འདི་ཕྱོགས་སུ་ས་བཅོས་་་་
645



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཤིག་གི་དོན་དུ་ཐུགས་རྗེའི་གཏེར་ཆེན་ཁྲི་རྒན་རྡོ་རྗེ་འཆང་ཆེན་པོ་རྗེ་མཉྩའི་་་་་་
ཞབས་ནས་ཆེད་གཏོང་གནང་བ་བསླེབས། ངག་ནས་སྦྲུམ་མ་བྱིས་པ་ཞིག་ཏུ་
ངེས་ཤིང་། འཚུབ་ངོ་ཆེ་བས་ཡབ་ཡུམ་གཉིས་ཀྱིས་མགོན་ཁང་དུ་གསོལ་
འདེབས་དང་གཙང་སྦྲ་གལ་ཆེ་ཞེས་གདམས་ཏེ། སྔགས་འཆང་རང་ནས་ཀྱང་
སྐུའི་སྲུང་བ་འགའ་བྱས། སྐུ་བལྟམས་པ་ནས་ཉིན་དུ་མར་ནམ་མཁའ་འཇའ་
འོད་ཀྱིས་ཁྱབ་པ་བྱུང་ཞིང་། ཉིན་ཤས་རིང་མགོན་བླ་དཔལ་ལྡན་ཟེར་བས་ཚེ་
སྒྲུབ་དང་བྱབས་ཁྲུས་ཕུལ། རིང་མིན་འབྲོག་གཞིས་སུ་ཕེབས་ཉིན་ཡང་འཇའ་
འོད་མང་པོས་ཁྱབ་པ་འདི་དག་ནི་གཞོན་ནུ་དོན་ཀུན་གྲུབ་པ་བལྟམས་མ་ཐག་ལྷ་
རྣམས་ཀྱིས་ཁྲུས་གསོལ་བ་དང་མཐུན་པའི་མཛད་པ་ཡ་མཚན་པ་ཞིག་ཏུ་་་་་་་་
འཁུམས་སོ། །དེ་ནས་སྐུ་བདག་མི་རྩ་ཚེ་ཐར་དང༌། མཁར་དགུའི་ང་རོ་བསོད་
ནམས་བསྟན་འཛིན་གཉིས་ནས་རྗེ་ཨ་མཆོག་སྤྲུལ་པའི་སྐུ་རིན་པོ་ཆེ་འཇམ་་་་་
དབྱངས་མཁྱེན་རབ་རྒྱ་མཚོའི་མདུན་རྒྱུ་མཚན་དང་བཅས་གསུང་བརྟག་དང་་་་
སྲུང་མདུད་ཞུས་ཏེ་མཚན་འདོགས་པར་གསོལ་བ་ན། ཐུགས་དགྱེས་ཚོར་ཆེ་
ཞིང༌། ཨ་རེ་སྐྱིད། དེ་བཟང་། མིང་བཏགས་ཆོག ཀིརྟི་དང་ངེད་ཚོར་ཆོས་
འབྲེལ་མེད་སྟབས་ངའི་མདུད་པ་མི་དགོས། ཁུ་ཞང་ཀིརྟི་དང་ངེད་གཉིས་ཀའི་
བླ་མ་ཡིན་པས་འདི་ཁུ་ཞང་གི་ན་བཟའ་ཡིན་པས་ཐོགས། ཞེས་གསུངས། སླར་
ཀིརྟི་གསུང་བ་ཅི་ལགས་ཞུས་པར། ངས་ཧོན་གཏམ་བྱེད། དེ་ཅི་ཡང་མིན་
གསུངས་ནས། མོ་ལེགས། བྱིས་པ་ལོགས་སུ་བཟུང་ནས་གཙང་སྦྲ་གལ་ཆེ་ཞིང་།
མཚམས་མཚམས་སུ་བྱབས་ཁྲུས་དང་ཚེ་སྒྲུབ་རེ་གྱིས་ལ་མིང་བསྟན་འཛིན་རྒྱུ་་་་་
མཚོ་ཐོགས། ཞེས་ལྐོག་གྱུར་གཟིགས་པའི་གསུང་རྗེན་པར་སྩལ་ཅིང་། ཅི་ཕབ་
བཞིན་གྱི་གསུང་བཀོད་རྣམས་ཀྱང་བསྒྲུབས། དེ་ལྟ་བུའི་བྱིས་པ་དེ་ཡང་། མཐོང་
ན་བདེ་བ། བཞིན་གསལ་ཞིང་འཛུམ་པའི་རང་བཞིན་ཅན། དཀར་ཞིང་ལང་ཚོ་
646



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
རྒྱས་པ། མཛེས་ཤིང་ཡིད་དུ་འོང་བ། བྱིས་པ་གཞན་ལྟར་དུ་བ་སོགས་ཡེ་མེད་
པར་རྟག་ཏུ་བག་ཡོད་པར་བཞུགས་པ་སོགས་སྐྱེས་བུ་དམ་པའི་རང་རྟགས་ཤིན་་་
ཏུ་གསལ་བ་ཞིག་གོ་ཞེས་ཐོས་སོ། །དགུན་ཁང་བ་ཅུང་མི་གཙང་བ་ཞིག་ཏུ་
བཞུགས་པས་གློ་བུར་སྐུ་མི་བདེ་བའི་ཉམས་བྱུང་བར་རྗེ་ཨ་མཆོག་པའི་ཞལ་་་་་་་
བཀོད་ལྟར་ཁྱིམ་ལས་འགོལ་བར་ཁང་ཆུང་གསར་བ་ཞིག་གསར་བསྐྲུན་གྱིས་ཡབ་
སྲས་གཉིས་བཞུགས་སུ་གསོལ་ཞིང་། ལྷ་མོའི་གདན་སའི་རྒྱལ་ཚབ་རིན་པོ་ཆེ་ཀླུ་
སྒྲུབ་སྤྲུལ་པའི་སྐུ་ཐར་འདོད་འགྱུར་མེད་རྒྱུ་མཚོ་ཕེབས་ནས་ཚེ་དབང་དང་་་་་་་་
གདུགས་དཀར་ཟློག་ཆེན་བཀའ་དྲིན་བསྐྱངས་པས་རིམ་དྭངས་བྱུང་། དེ་མུས་
ཁྱིམ་ན་བཞུགས་སྐབས་དབྱར་སྦྲ་ལོག་དང་དགུན་ཁང་གསར་དེ་གར་འགྲུལ་བ་་་་
དང་བཞེས་པའི་སྐོར་ལ་འཛེམས་དོགས་དོ་དམ་གང་གྲག་གི་འགན་མེས་པོ་ཚེ་་་་
ཐར་ལགས་ནས་བཟུང་སྟབས་ཧ་ཅང་ངོས་གཙང་བ་བྱུང་འདུག དགུང་ལོ་
གཉིས་བཞེས་པ་ཆུ་ཁྱི( སྤྱི་ལོ༡༩༢༢）ལོའི་དབྱར་རྗེ་ཨ་མཆོག་རིན་པོ་ཆེ་ཆེད་་་་
གཉེར་གྱིས་གདན་དྲངས་ཏེ། སེང་གདོང་གཏོར་བཟློག་སོགས་ཞབས་རིམ་
འགའ་དང་། སྤྲུལ་པའི་སྐུ་གཅིག་པུར་གྲུབ་རྒྱལ་ཚེ་དབང་རྒྱས་པ་བཀའ་དྲིན་
བསྐྱངས། གསུང་སྒོ་གྲོལ་བ་ནས་བཟུང་། ཁོ་བོ་བླ་མ་ཡིན་དགོན་པ་དང་གྲྭ་བ་
མང་དུ་ཡོད་ཅེས་སོགས་སྔོན་གནས་རྗེས་དྲན་གྱི་གསུང་མང་དུ་སྩོལ་ཞིང་། རྩེད་
མོའི་གནས་སྐབས་སུ་ཡང་ཆོས་སྟོན་པ་དང་། གསུང་རབ་ཀློག་པ་དང་། བྱིན་
རླབས་གནང་བ་དང་། ཚོགས་སུ་འཚོགས་པ་དང་། གྲོལ་བའི་རྣམ་པར་རྩེ་བ་
སོགས་བྱིས་ཆུང་ཕལ་བ་ལྟར་མ་ཡིན་པར་ངོ་མཚར་བའི་རྟགས་མཚན་མང་ཞིང་་་
ཁྱད་པར་ཡུན་རིང་བོར་ཕེབས་སྒོ་སོགས་མི་མཛད་པར་དྲང་བོར་བཞུགས་མཛད་
པ་ནི་ནང་དུ་རྩེ་གཅིག་པའི་ཏིང་ངེ་འཛིན་ལ་གོམས་པ་ཡོངས་སུ་རྫོགས་པའི་དན་
རྟགས་སུ་ཤེས་པར་བྱའོ། །མདོ་སྡེ་རྒྱན་ལས། སྦྱོར་བའི་སྔོན་དུ་སྙིང་རྗེ་དང་།
647



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མོས་པ་དང་ནི་བཟོད་པ་དང༌། །དགེ་པ་ཡང་དག་སྤྱོད་པ་ནི། །རིགས་ཀྱི་རྟགས་
སུ་ངེས་པར་བཤད། །ཅེས་དང་། བྱང་ས་ལས། གང་དག་གིས་ན་འདི་ནི་བྱང་
ཆུབ་སེམས་དཔའ་ཡིན་ནོ། །ཞེས་གཞན་དག་གིས་དེ་ལྟར་ཤེས་པར་འགྱུར་བ་
བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་རྣམས་ཀྱི་རིགས་ཀྱི་རྟགས་ཡོད་པ་ནི་་་་
དྲུག་པོ་འདི་དག་ཡིན་ཏེ། ཞེས་གསུངས་པ་ལྟར། སྐྱེ་བོ་ཕལ་བས་བྱང་ཆུབ་
སེམས་དཔར་དཔོག་ནུས་པའི་སྐུ་གསུང་ཐུགས་ཀྱི་མཚན་མ་དཔྱད་བཟོད་པ་མང་
དུ་བྱུང་བ་ལས་འགའ་ཞིག་འཆད་པར་འགྱུར་རོ། །མ་ཡུམ་གྱི་མ་ཨ་ཡུ་ཆོས་སྐྱོང་
གིས་ཉམས་སད་ཕྱིར་སུ་ཡིན་དྲིས་པར་ང་ཀིརྟི་ཚང་ཡིན་གསུང་བ་སླར་དྲིས་པར་་
རྟ་ཡིན་མཛོ་ཡིན་ཞེས་སྦས་པའི་ཚུལ་མཛད་ཅིང་གཞན་ཡང་སྐབས་འགར་ཐོལ་་་
བྱུང་དུ་ཀིརྟི་ཚང་ཡིན་ཚུལ་དང་དགོན་པ་ལྷ་མོར་ཡོད་པ་དང་དེར་ཕེབས་བཞེད་་
ཆེ་བ་སོགས་གསུང་འཕྲོས་སུ་ཕེབས་པར་མཛད་དོ། །དེ་ཡང་རྗེ་གོང་མའི་ཡང་
སྤྲུལ་འཁྲུལ་མེད་དུ་ངེས་འདྲོང་ཇི་ལྟར་བྱུང་ཚུལ་ནི། རྗེ་གོང་མ་སྐལ་བཟང་བློ་
གྲོས་ཀུན་དགའ་ལུང་རྟོགས་རྒྱ་མཚོ་གཞན་དོན་དུ་དགོངས་མ་ཐག་ནས་སྐུ་་་་་་
གདུང་རིན་པོ་ཆེའི་མདུན་བླ་སྤྲུལ་ཆེ་ཆུང་རྣམས་དང་གདན་ས་གོང་འོག་ཐམས་་་
ཅད་ནས་མྱུར་བར་ཡང་སྤྲུལ་འཁྲུལ་མེད་ཀྱིས་རྗེས་སུ་འཛིན་པའི་གསོལ་འདེབས་
ཕུར་ཚུགས་དང་སྦྲགས། བཀའ་པོད་སོགས་གཞུང་ཆེ་ཆུང་མང་བོའི་སྐྱོར་སྦྱངས་
དང་། མཎྜལ་བཞི་ཆོག་རྒྱུན་འདོན་བཅས་ལ་དད་གདུང་དྲག་པོས་ཉིན་མཚན་
དུ་འབད་པར་མཛད་ཅིང་། དེ་རྗེས་སྐུ་དབོན་ཆེ་ཆུང་། མཁན་པོ་ཁྲི་གདན་ཟུར།
དགེ་བཤེས་ཆེ་འགྲེས་ལས་ཁུར་སོ་སོའི་སྣེ་མོ་བ་རྣམས་དང༌། བསྟན་བདག་སྨེ་
རྒྱལ་པོ་མྱི་རྩ་ཚེ་ཐར་སོགས་སྐུ་བདག་ལྷ་འབངས་སྦྱིན་བདག་དང་བཅས་པས་་་་་
འདུན་པ་གཅིག་དྲིལ་གྱིས་མཆོག་སྤྲུལ་མྱུར་གསལ་གྱི་དོན་དང་འཕྲལ་ཡུན་གྱི་བྱ་་་
བ་ཅི་མཆིས་ཀྱི་ཞལ་བཀོད་ཞུ་ཡུལ་དུ་ལུང་རྟོགས་ཀྱི་ཡོན་ཏན་མ་ལུས་པའི་བང་་་
648



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
མཛོད་བདག་གིར་བཞེས་ཤིང་དུས་མཐར་རྨད་དུ་བྱུང་བའི་འཕྲིན་ལས་ཀྱིས་བློ་་་
བཟང་ཐུབ་པའི་བསྟན་པ་རིན་པོ་ཆེའི་བདག་པོར་གྱུར་པ། ཐམས་ཅད་མཁྱེན་
ཅིང་གཟིགས་པ་ཆེན་པོ་མཚན་བརྗོད་པར་དཀའ་བ་རྡོ་རྗེ་འཆང་དབང་ཁྲི་ཆེན་་་
འཇམ་དབྱངས་ཐུབ་བསྟན་རྒྱ་མཚོ་དཔལ་བཟང་པོ་ནི། རྗེ་བློ་བཟང་འཕྲིན་ལས་
བསྟན་པ་རྒྱ་མཚོའི་སྲས་གྱི་ཐུ་བོར་གྱུར་ཅིང་། སྐུ་གོང་མའི་བཀའ་དྲིན་གསུམ་
ལྡན་གྱི་རྩ་བའི་བླ་མར་སོང་གཤིས་གང་ཅིར་འོས་འགབ་ཆེ་ཞིང་རེ་ས་ནས་མི་་་་་
བསླུ་བའི་སྐྱབས་གནས་སུ་ངེས་པ་འདྲོངས་ཏེ། ལུགས་གཉིས་ལ་མཁྱེན་དཔྱོད་
མངའ་བ་དྲུང་ཡིག་བློ་བཟང་སངས་རྒྱས་ངོ་གཡོག་བཅས་ཆེད་མངགས་ཀྱི་གདོང་
ཟང་ཟིང་གི་བདོག་པ་མང་དུ་ཕུལ་ཏེ། ཡང་སྤྲུལ་འཁྲུལ་མེད་ཅིག་ཕེབས་པ་དང་།
དེའི་ཆ་རྐྱེན་དུ་ཐབས་ཚུལ་གང་དགོས་སོགས་འདི་སྐོར་འཕྲལ་ཕུགས་ཀྱི་བྱ་བ་་་་་
ཡོད་རྒུ་ཀུན་རྗེ་ཉིད་ཀྱི་ཞལ་བཀོད་ཀྱིས་ཟིན་པ་ཞིག་ཅིས་ཀྱང་ཐུགས་རྗེས་་་་་་་་་
གཟིགས་པ་མཁྱེན་ཞེས་ནན་ཏན་དུ་གསོལ་བ་བཏབ་པར་དགྱེས་པ་ཆེན་པོས་་་་་་
གང་ཅིའི་ཞལ་བཀོད། ཡང་སྤྲུལ་མྱུར་གསལ་གྱི་སྨོན་ཚིག་དང་འདོད་གསོལ།
ཐབས་རིམ་སྒྲུབ་ལུགས་བཅས་ཀྱི་ལྗགས་བཀོད་རྣམས་ལྷུག་པར་སྩལ་པ་ལྟར་་་་་་་
གདན་ས་རང་དང་། དགོན་ལག་གང་ཡོད། བསྟན་རྩ་སྦྱིན་བདག་དང་བཅས་
པས་སྐྱབས་འགྲོ་ཨ་ར་པ་ཙ་མ་ཎི་སོགས་རེ་རེའང་དུང་ཕྱུར་མང་བོ་དང་སྨྱུང་་་་
གནས་མཎྜལ་བཞི་བའི་ཆོ་ག་སྐུ་རིམ་རྣམ་གསུམ་སོགས་ཀྱིས་མཚོན་རིམ་འགྲོ་་་་་་
བློས་མི་འཆུན་པ་སྒྲུབ་བཞིན་སྤྲུལ་པའི་ཟློས་གར་འཁྲུལ་མེད་ཀྱིས་རྗེས་སུ་འཛིན་་་
པའི་གསོལ་འདེབས་སྙིང་ནས་མཛད་དོ། །སྐུ་དབོན་ཆེན་མོ་དཀོན་མཆོག་ཆོས་
འཕེལ་རྒྱ་མཚོས། མཁས་པ་རང་གིས་དཔྱོད་ཤེས་ཀྱི། །ཞེས་པའི་དོན་ལྟར་ཐུགས་
དཔྱད་ཀྱིས་མཁས་གྲུབ་ཐམས་ཅད་མཁྱེན་པའི་ཞལ་གཟིགས་ལྟར་གྱི་འཇམ་་་་་་
དབྱངས་དམར་སེར་གྱི་གཙོས་ལྷག་ལྷ་དུ་མ་དང་སྐུ་གོང་མའི་ཆོས་འབྲེལ་གསན་་་
649



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བཞེས་ཀྱི་བླ་མ་རྣམས་ཀྱི་སྐུ་ཐང་ཁྱད་འཕགས་བཞེངས་པ་ནི་རྣམ་དཔྱོད་ཅན་གྱི་་
རྟགས་ཕུལ་དུ་བྱུང་བ་སྟེ་གཅིག་ཏུ་བསྔགས་པའི་གནས་སོ། །ཆུ་ཕག( སྤྱི་
ལོ ༡༩༢༣）དགུན་དྲུང་ཡིག་ཆེན་མོ་མཆོག་སྤྲུལ་རིན་པོ་ཆེའི་འོས་ཐོ་རྩད་གཅོད་་
ཀྱི་དོན་ཀ་རིང་དུ་ཁྱབ་བདག་ཨ་བྱཱ་ཞབས་ཀྱི་སྐུ་གམ་དུ་མཎྜལ་དང་བཅས་གསོལ་
བ་བཏབ་པར། དེ་རིང་ཉི་མ་རྒྱས་པའི་མགོ་བརྩམས་པས་རྟེན་འབྲེལ་ལེགས།
མཆོག་སྤྲུལ་འཁྲུལ་མེད་ཀྱིས་རྗེས་སུ་འཛིན་ངེས་པས་རྟེན་འབྲེལ་མ་འཕྱུགས་པ་་་
དང་ཞབས་རིམ་རྒྱབ་སྐྱོར་གལ་ཆེ། ལོ་རྗེས་མར་གདན་སའི་ལྷོ་བྱང་གང་རིགས་
ནས་འོས་ཐོ་བསྒྲིགས་ན་བཟང་ཡང་འབབ་ས་མྱི་རྩ་ཚང་གི་བྱིས་པ་དེ་ལས་མ་་་་
འདས། ཐག་གཅོད་མདོ་དབུས་ལ་ཁྱད་མེད་ཅེས་ཞབས་རིམ་མང་པོའི་ལྗགས་
བཀོད་མཛད། དེ་བཞིན་རེབ་གོང་དུ་ཨ་རོལ་རྡོ་རྗེ་འཆང་དང་། བསེ་མཆོག་
སྤྲུལ་རིན་པོ་ཆེར་ཡང་ཞལ་བཀོད་ཞུས་ཏེ། རྫོང་དཀར་བཀྲ་ཤིས་དར་རྒྱས་གླིང་
དུ་སྙིགས་དུས་ཀྱི་འགྲན་ཟླ་མེད་པའི་པཎྜི་ཏ་ཆེན་པོ་ཡོངས་འཛིན་རྡོ་རྗེ་འཆང་སུ་
དྷཱིའི་མཚན་ཅན་བཞུགས་པའི་མདུན་དུ་ཕྱིན་པར་གང་ཅིའི་རྩད་གཅོད་ཚུལ་དང་
ཞབས་རིམ་སོགས་ལ་ནང་ལུགས་ཀྱི་ཞལ་བཀོད་ལྷུག་པར་སྩལ་ཅིང་འགོད་འགྱུར་
ལྟར་གྱི་རྗེ་ཨ་པའི་ཞབས་ཀྱི་མཚན་ལམ་གསང་བཀྲོལ་བ་གནང་། དེ་ནས་རྡོ་
རྗེ་རྫོང་དུ་ཡབ་རྗེ་ཐམས་ཅད་མཁྱེན་པ་ཁྲི་ཆེན་མཆོག་གི་སྤྱན་སྔར་ཞལ་བཀོད་་་་་
གང་ཡོད་ནན་ཆེར་ཞུས་པར། ལོ་རྗེས་མར་གདན་ས་ཕན་ཚུན་ལ་དཔྱད་པའི་ཉེ་
རིང་འཚམས་པར་ཤར་དང་ཤར་ལྷོ་གཙོར་བྱས་ཀྱིས་རྩད་གཅོད་ཞིབ་འཇུག་བྱས་
ན་ཡང་སྤྲུལ་འཁྲུལ་མེད་ངོ་མཚར་བ་ཞིག་གིས་རྗེས་སུ་འཛིན་པར་ངེས་ཤིང༌། །
ངོས་འཛིན་རེའང་ཁྱེར་ནས་གང་ཡིན་ལ་མི་བསྟན་པར་རྟགས་མཚན་ཅན་རེ་ལ་
སྟོན། ཞབས་རིམ་ཀྱང་གལ་ཆེ། དེ་བཞིན་མྱུར་བར་ལེ་ཤོར་མེད་པ་གྱིས་ཞེས་
བཀའ་ལུང་རིན་པོ་ཆེ་སྤྱི་བོར་སྩལ། ཤིང་བྱའི( སྤྱི་ལོ༡༩༢༤) ལོ་འགོར་སྐུ་
650



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
དབོན་ཆེན་མོ་ཆེད་ཕེབས་ཀྱིས་ཤིང་བཟའ་མཆོག་སྤྲུལ་རིན་པོ་ཆེར་བརྟག་ཞུ་་་་
དང་དབོན་ཆུང་རྒྱལ་མཚན་གཡོག་བཅས་བླ་བྲང་དུ་སོང་ནས། རྗེ་འཇམ་
དབྱངས་བཞད་སྤྲུལ་རིན་པོ་ཆེ། གུང་ཐང་ཚང་། རྗེ་བླ་ཁོ་བ་སོགས་ལ་བརྟག་ཞུ་
བགྱིས་པར་སོ་སོས་སྔར་མཐུན་གྱི་ཞལ་བཀོད་དང་ཞབས་རིམ་གསུང་བཀོད་་་་་་
རྣམས་སྩལ་ཅིང་། དཔོན་ཆུང་ཕྱིར་ཕེབས་ཀྱི་ལམ་དུ། མཁས་གྲུབ་ཡོངས་ཀྱི་
གཙུག་ཏུ་མངའ་གསོལ་བ། བསྟན་པའི་མངའ་བདག་ཅེས་སོགས་ཡོད་པའི་ཤོག་
འཁྱར་ཞིག་རླུང་གིས་མདུན་དུ་ཁྱེར་བྱུང་བ་སོགས་རྟེན་འབྲེལ་ལེགས་ལམ་ཆེ་བ་་་
བྱུང་། དེ་ལྟར་བརྟག་ཞུས་ཐམས་ཅད་འབྱོར་འཕྲལ་ཧོར་ཟླ་གཉིས་པའི་བཅུ་
གཅིག་གཟའ་སྐར་དུས་སྦྱོར་ཕུན་སུམ་ཚོགས་པའི་ཉིན། གདན་ས་རང་ནས་རྒྱལ་
ཚབ་རིན་པོ་ཆེ་དང་། སྐུ་དབོན་ཆེན་མོས་གཙོས་མཁན་པོ་ཁྲི་གདན་ཟུར་ལས་སྣེ་
བརྒྱད་ཅུ་སོགས་གྲོས་དབང་གང་ཡོད། རྨེ་རྒྱལ་ཞིང་སྐྱོང་བཀྲ་ཤིས་དང༌། མི་རྩ་
ཚེ་ཐར་གྱིས་གཙོས་སྐུ་བདག་མངའ་འབངས་སྦྱིན་བདག་སོགས་ཀྱི་མི་སྣ་མང་བོ་
རྣམས་འདུ་ཁང་ཆེན་མོར་གདན་འཛོམས་ཐོག ལུགས་གཉིས་གཟིགས་པའི་སྤྱན་
དཀྱུས་རིང་བོ་མངའ་བ་སྐུ་དབོན་ཆེན་མོ་དཀོན་མཆོག་ཆོས་འཕེལ་རྒྱ་མཚོ་ནས་་་
དམ་པ་སོ་སོས་གསུང་བཀོད་མཛད་ཚུལ་ལྟར་འོས་ཐོ་བསྡུ་བ་དང་ཞབས་རིམ་་་་
སྒྲུབ་ཚུལ། ཁྱད་པར་ཐག་གཅོད་དངོས་གཞི་མདོ་དབུས་གང་ལེགས་བཅས་
བཀའ་འགྲོས་ཀྱི་མོལ་མཆིད་ཁྲོམ་བསྒྲགས་སྒོས་ཕྱི་གྲོས་བསྟུན་པར་ཐམས་ཅད་སྐུ་
དབོན་ཆེན་མོ་རང་ནས་གཟིགས་འཐུས་སུ་གྲོས་མཐུན་པ་བྱུང༌། ཕྱི་ཉིན་གྲོས་
དབང་རགས་བསྡུས་ཀྱིས་ནང་གྲོས་བགྱིས་སྟེང་འོས་ཐོ་བསྡུ་བའི་སྒོ་བཏོད་དོ། །
དེ་ནས་བཟུང་བླ་བྲང་རང་དང་གདན་ས་ཆེ་ཆུང་དགོན་ལེ་ལག མངའ་འབངས་
སྦྱིན་བདག་དང་བཅས་པས་མཆོག་སྤྲུལ་འཁྲུལ་མེད་མྱུར་བར་ངེས་འདྲོངས་་་་་་་
འབྱུང་ཆེད་དུ་འདུན་པ་ཆིག་དྲིལ་གྱིས། བཀའ་འགྱུར་རིན་པོ་ཆེ་དག་སྒྲོགས་
651



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཚར་བདུན། མདོ་སྡེ་བསྐལ་པ་བཟང་བོ་དང༌། ཡུམ་བརྒྱད་སྟོང་པ་བརྒྱ་ཕྲག་ཁ་
ཤས་རེ། དམིགས་བརྩེ་མ་དུང་ཕྱུར་སོགས་ཀྱིས་མཚོན་པའི་ཞབས་རིམ་རྒྱ་ཆེན་
བསྒྲུབས་པ་དང་། ཆོས་སྲུང་སོ་སོར་བསྐང་གསོལ་དང་འཕྲིན་བཅོལ་གནད་སྨིན་
གཏོང་བར་མཛད། སྐུ་དབོན་ཆེན་མོ་ནས་རྩད་གཅོད་བྱེད་ལུགས། ངེས་འཛིན་
སྟོན་ལུགས་སོགས་ལ་ཞལ་བཀོད་འཚེམས་མེད་དུ་མཛད་དེ། ཟླ་མགོར་གདན་ས་
རང་གི་བླ་སྤྲུལ་རེ་རེས་གཙོས་སྟོན་འཁོར་ལྔ་རེར་བྱས་པའི་སྐོར་ཚན་བཅུ་ཕྱོགས་་
སོ་སོར་ཡང་སྤྲུལ་རྩད་གཅོད་དང་དངོས་འཛིན་གྱི་ཆེད་དུ་དུས་གཅིག་ལ་རྫོངས་་་
བརྡ་བྱས་པའི་ནུབ་མོ་བླ་བྲང་ཆེན་མོའི་ཚོམས་ཆེན་གྱི་སྒོ་རྐྱེན་གཞན་མེད་པར་་་་་
ཧར་གྱིས་ཕྱེ་འདུག་པ་དང་། སྐབས་ཤིག་གཟིམས་ཁྲིའི་སྟེང་གི་རྡུལ་ཁེབ་མཐའ་
ནས་མཉམ་པར་ཕྱེ་བ་ནི་མཆོག་སྤྲུལ་དམ་པས་མྱུར་བར་རྗེས་སུ་འཛིན་པའི་་་་་
བརྡར་ཤེས་ནས་རྒྱལ་ཚབ་རིན་པོ་ཆེའི་ཞལ་བཀོད་ལྟར་གད་བདར་བྱས་ཤིང་་་་་་
བཞུགས་གདན་དང་ན་བཟའ་གསར་འགྲེམ་གྱིས་རྟེན་འབྲེལ་བསྒྲིགས། སྐུ་
དབོན་ཆེན་མོ་ནས་དབུས་སུ་འགྲོ་རྩིས་ཀྱི་གྲ་བསྒྲིགས་བྱེད་འདུན་ཡོད་ནའང་།
སྐབས་དེར་པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་མོ་མདོ་སྨད་དུ་་་་
ཆིབས་ཞལ་བསྒྱུར་བའི་གཏམ་ཐོས་པས་རྟེན་འབྲེལ་ལེགས་ཤིང་པཎ་ཆེན་ཐམས་
ཅད་མཁྱེན་པའི་ཞབས་པད་ནས་ཡང་སྤྲུལ་ཞལ་གསལ་ཞུ་བའི་བློ་ཐག་ཆོད་པ་་་་་
བྱུང་ངོ༌། །རྩད་གཅོད་པ་རྣམས་ཀྱིས་སྟོད་མགོ་ལོག་མན་དང༌། སྨད་ཧོར་གཙང་
ཡན་དང་། ལྷོ་ཚ་ཁོ་ཚུན་ཆད་ནས་འོས་ཐོར་འགོད་འོས་གང་རྙེད་ཕྱོགས་གཅིག་
ཏུ་བསྡོམས་པར་བདུན་ཅུ་ལྷག་པ་བྱུང་ཞིང་དེ་དག་གི་ནང་ཡང་སྤྲུལ་འཁྲུལ་མེད་
ཡོད་མེད་ཀྱི་ཆེད་དམ་པ་སོ་སོར་ཞུ་བ་ནན་ཆེར་ཕུལ་བར། རྡོ་རྗེ་འཆང་ཁྲི་ཆེན་
མཉྩའི་ཞབས་ནས། སྐྱབས་མགོན་རྡོ་རྗེ་འཆང་སྐུ་སྔ་ཕྱི་ལ་དད་གུས་རྩེ་གཅིག་
པས་གསོལ་བ་བཏབ་པར་བྱིས་པ་རྣམས་ཀྱི་ནང་ནས་ཚ་ཁོའི་མྱི་རྩ་ཚང་གི་བྱིས་་་
652



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
པ་ལ་ཤོ་མིག་བཅུ་གསུམ་བབས་ཞེས་དང༌། རྗེ་ཨ་9ཞབས་ནས། ཚ་ཁོའི་མྱི་རྩ་
ཚང་གི་བྱིས་པ་དེ་ཀར་རེ་བ་བྱས་ན་བཟང་སྙམ་པ་བྱིས་བློར་ངང་ངམ་ཤུགས་་་་་
ཀྱིས་འབྱུང་། ཞེས་ལྗགས་བཀོད་མཛད་འདུག་པ་དང་། རྗེ་ཤིང་བཟའ་མཆོག་
དང༌། བསེ་མཆོག་སྤྲུལ་རིན་པོ་ཆེ་ནས་ཀྱང་འོས་ཐོ་ལྔ་དང་དྲུག་ཏུ་རིམ་པར་
བསྡུས་ཤིང་། གཙོ་ཆེར་ཉི་ཟླ་ལྟ་བུའི་རྩོད་མེད་ཀྱི་མཁས་གྲུབ། བདག་ཉིད་ཆེན་
པོ་རྣམས་ཀྱི་གསང་བ་མངོན་སུམ་དུ་སྤྱོད་པ་ཞིག་ལ་གསོལ་བ་བཏབ་ཏེ་གཡོ་བར་
མི་ནུས་པའི་ངེས་པ་བརྟན་པོ་སྟེར་བ་ཞིག་གལ་ཆེ་བར་དམ་པ་རྣམས་ཞལ་མཐུན་
པར་བཀའ་སྩལ་བྱུང་བ་ལྟར། པཎ་ཆེན་ཆོས་ཀྱི་རྒྱལ་པོ་ལན་གྲུར་བྱོན་པའི་
མདུན་འགྲོ་རྒྱུའི་སྟེང་དུ་བཞག་སྟེ། བསམ་དོན་གེགས་མེད་འགྲུབ་པའི་ཞབས་
བརྟན་གནད་སྨིན་བསྒྲུབས། ཟླ༦ཚེས༡༧ལ་སྐུ་དབོན་ཆེན་མོ་དཀོན་མཆོག་ཆོས་
འཕེལ་གཙོས་མཁན་ཟུར་ལས་སྣེ་སོགས་དང་། བསྟན་བདག་རྗེ་རྒྱལ་ཆེན་པོའི་
སྐུ་ཚབ་དང་། མྱི་རྩ་ཚེ་ཐར་སོགས་སྐྱ་སེར་དྲག་རིམ་སྣེ་འཛོམས་སྐོས་ལམ་དུ་
ཆས་ཏེ་རིམ་བགྲོད་ཀྱིས། པཎ་ཆེན་ཐམས་ཅད་མཁྱེན་པ་ལན་གྲུ་ནས་ལེ་བར་
བརྒྱའི་སར་ཞིས་ལུང་ཧྲན་ཞེས་པའི་གནས་སུ་ཕེབས་འདུག་པར་འབྱོར་མཇལ་་་་
ཞུས། ཧོར་ཟླ་བདུན་པའི་ཚེས་གཅིག་ལ་སྲིད་ཞིའི་གཙུག་རྒྱུན་གངས་ཅན་གྱི་
སངས་རྒྱས་སྣང་བ་མཐའ་ཡས་བློ་བཟང་ཐུབ་བསྟན་ཆོས་ཀྱི་ཉི་མ་དགེ་ལེགས་་་་་
རྣམ་རྒྱལ་དཔལ་བཟང་པོའི་མདུན་ས་སྡེ་བཞིའི་ཕུན་ཚོགས་མ་ལུས་པ་གཡང་དུ་་་
ཆགས་པ་གང་དུ། མཎྜལ་སྐུ་གསུང་ཐུགས་རྟེན། རྗེ་བློ་བཟང་འཕྲིན་ལས་ཀྱི་
བཀའ་འབུམ་ཡོངས་རྫོགས་ཆ་ཚང་། དངུལ་བྲེ་ཆེན་བཅུ་སོགས་འབུལ་ནོད་རྒྱ་
མི་ཆུང་བཅས་ཕུལ་ཏེ། ཀིརྟི་སྐུ་ཕྲེང་སྔ་མ་རྣམས་ཀྱི་རྣམ་ཐར་རགས་བསྡུས་དང་།
ད་ལམ་སྐུ་ཕྲེང་དགུ་བའི་ཡང་སྤྲུལ་གྱི་དོན་ལ་སྔར་གསལ་དམ་པ་རྣམས་ཀྱིས་འོས་
ཐོ་བརྒྱད་དུ་བསྡུས་པ་ལས་མཆོག་སྤྲུལ་འཁྲུལ་བ་མེད་པ་ཞིག་ངེས་འདྲོངས་ཀྱི་་་་
653



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བཀའ་གསལ་བརྩེ་གཟིགས་བཀའ་དྲིན་སྐྱོང་བའི་སྐྱབས་གསོལ་གང་རྒྱས་སྐུ་་་་་་
དབོན་རང་གི་ངག་མ་ནས་སྙན་དུ་སྒྲོན་ཅིང་རྒྱུ་མཚན་དེ་བཞིན་གྱི་ཞུ་ཡིག
དོགས་གནས་སོ་སོའི་ཐོ་བཅས་ཕུལ། ཚེས་བཞིའི་ཉིན་སྔ་ཆར་མི་སྣ་ཡོངས་ལ་
དགའ་ལྡན་ལྷ་བརྒྱ་མ་སོགས་ཀྱི་ཆོས་འབྲེལ་སྩལ་ཅིང་། མཆོག་སྤྲུལ་རིན་པོ་ཆེ་
ཐུགས་ཐག་ཆོད་པའི་བཀའ་གླེགས་སྲུང་མདུད་ལྷ་དར་སྲིད་དུ་རིང་བ་དང་་་་་་་
བཅས་སྐུ་དབོན་མཆོག་ལ་ཕྱག་དངོས་ནས་སྩལ་པར་ཁོང་བས་སྤྲུལ་སྐུ་རིན་པོ་་་་
ཆེའི་སྐུ་ཚེ་བརྟན་ཅིང་མཛད་འཕྲིན་རྒྱས་པ་དང་། བླ་བྲང་རང་དང་གདན་ས་
ཆེན་པོའི་གཙོས་དགོན་མ་ལག་མངའ་འབངས་དང་བཅས་པའི་ལུགས་གཉིས་་་༌་
ཆོས་མཐུན་གྱི་བགྱི་བ་ཅི་བསམས་ལྟར་འགྲུབ་པའི་སྐྱབས་འཇུག་ནན་ཏན་ཞུས་་་
ལན་དུ་པཎ་ཆེན་མཆོག་ནས་ལེགས་ཚོགས་ཀྱི་རྩ་བ་བླ་མར་རག་ལས་གཤིས་རྩ་་་་
བའི་བླ་མར་རྟེན་འབྲེལ་མ་འཆུག་པ་གལ་ཆེ་ཚུལ་སོགས་བསླབ་སྟོན་རྒྱ་ཆེ་བ་་་་་
ཐུགས་བརྩེ་བས་འདོམས་པར་མཛད། དེ་ནས་མཚན་བྱང་བསུ་བཀོད་ལེགས་པ་
དང་བཅས་སྡོད་གནས་སུ་སྤྱན་དྲངས་ཏེ་ཐམས་ཅད་ཀྱིས་མཇལ་ཕྱག་ཞུ་བ་སྔོན་་་་
དུ་འགྲོ་བས་བཀླགས་པར། རྟེན་འབྱོར། བརྟག་པ་བགྱིས་པར་ཀིརྟི་ཚང་གི་ཡང་
སྤྲུལ་འཁྲུལ་བྲལ་ཚ་ཁོའི་ཀིརྟིའི་མྱི་རྩ་ཚང་གི་བྱིས་པ་བྱ་ལོ་བ་བསྟན་འཛིན་རྒྱ་་་་་
མཚོར་བརྟག་ཤོ་བྱིས་པ་གཞན་རྣམས་ལས་བཟང་བབས་ཁོ་ན་ཤར་བས་མདོ་་་་་
སྨད་བསྟན་འགྲོའི་དཔལ་ཡོན་དུ་འགྱུར་ཕྱིར་འཕྲལ་མྱུར་ངོས་འཛིན་ཐོག་གདན་་
ཁྲིར་བཀོད་པ་བཟང་། བྱ་བ་ལེགས་ལམ་འབྱུང་ཕྱིར་དགའ་ལྷ་དང་འབྲེལ་བར་
དམིགས་བརྩེ་མ་སོགས་ཡུན་བསྲིངས་སྒྲུབ་དགོས། ངོས་ནས་ཀྱང་འདོད་དོན་
ཡིད་སྨོན་ལྟར་འགྲུབ་པའི་སྨོན་འདུན་བགྱིད་ཅེས་གསུང་འདུག་པས་དེར་ཚོགས་་་
པ་ཐམས་ཅད་ཀྱི་རྒྱུད་ལ་སྨྲ་མི་ཤེས་པའི་དགའ་དད་བསམ་བརྗོད་ལས་འདས་པ་་
བྱུང་ངོ༌། །ཕྱི་ཉིན་དྲུང་རམས་པ་བརྒྱུད་འདོད་ཆོས་འགངས་ཆེ་རིགས་གསེར་
654



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
སྙན་དུ་སྒྲོན་པར་སྤྲུལ་སྐུ་རིན་པོ་ཆེར་ངག་དབང་བློ་བཟང་བསྟན་པ་ཚེ་རིང་ཞེས་
པའི་མཚན་དང༌། ཞབས་བརྟན་སྨོན་ཚིག་དོན་གཉིས་ལྷུན་འགྲུབ་ཅེས་བྱ་བའི་
ལྗགས་རྩོམ་ལུང་དང་བཅས་པ། ན་བཟའ་དང་ཁ་དར་འབུལ་ཚད། གདན་སར་
ནམ་ཞུ་སོགས་སྐུ་དོན་ཆེ་རིགས་སོ་སོར་བཀའ་ལན་ཡིད་ཚིམ་པ་གནང་། ཞལ་
བཞི་བའི་དུས་གཏོར་ཆགས་མེད་དགོས་པའི་ཞལ་བཀོད་མཛད་པ་ལྟར་བསྒྲུབས་
པས་ཆོས་སྐྱོང་དགྱེས་པའི་མཚན་ཡང་མང་དུ་བྱུང་། ཟླ་སྨད་གདན་སར་འབྱོར་
ཏེ་འདུ་ཁང་ཆེན་མོར་མཆོག་སྤྲུལ་དམ་པའི་མཚན་བྱང་རིན་པོ་ཆེར་ཚོགས་པ་་་་་
ཡོངས་ནས་མཇལ་ཁ་ཞུས་ཤིང་། ཞབས་བརྟན་གསོལ་འདེབས་འཕྲལ་མར་པར་
དུ་བཀོད་དེ་ཚོགས་འདོན་དུ་བཙུགས། པཎ་ཆེན་ཐམས་ཅད་མཁྱེན་པར་དང་
པོར་སྙན་སྒྲོན་ཞུས་པའི་སྐབས་སུ་འབྲུག་གྲགས་ཤིང༌། ལམ་དུ་ཆུས་གང་བའི་
སྣོད་དང་འཕྲད་པ་དང་། མཚན་བྱང་གདན་དྲངས་པའི་སྐབས་གློ་བུར་སྤྲིན་
འཁྲིགས་ཏེ་ཆར་རྒྱུན་ཡུན་རིང་བབ་པ་དང་། གདན་སར་འབྱོར་སྐབས་ཀྱང་
ལྟས་བཟང་པོ་མང་དུ་བྱུང་། དེ་ལྟར་པཎ་ཆེན་ཐམས་ཅད་མཁྱེན་ཅིང་གཟིགས་
པ་ཆེན་པོ་ནས། སྒྲིབ་བྲལ་ཡེ་ཤེས་ཀྱི་གཟིགས་པར་ཇི་ལྟར་མངའ་བ་ལྟར་བཀའ་
ལུང་སེངྒེ་སྒྲ་དབྱངས་གསང་མཐོར་བསྒྲགས་ཏེ་ཡང་སྤྲུལ་འཁྲུལ་མེད་ཐག་བཅད་་
པ་དང་སྔར་དམ་པ་སོ་སོས་ཀྱང་ཐུགས་དཔྱད་ཆུ་ཐུབ་པ་མཛད་པ་ཇི་བཞིན་་་་་་
མཐུན་ཞིང་། གསང་རྣམ་རྟ་ལྗང་དབང་བོའི་ལུང་བསྟན་གསེར་སྒྲོམ་ལས།
འདབ་ཆགས་དབང་བོ་མཁའ་ལ་ལྡིང་བཞིན་དུ། །ནོར་འཛིན་ཡངས་པའི་ཁྱོན་
ལ་ལྟད་མོ་ལྟ། །ཞེས་པའི་ལུང་བསྟན་གྱི་སྟེང་དུ་བབས་ལ། རྗེ་གོང་མ་རྔ་བར་སྐུ་
བསྟུན་བཞེས་འཕྲལ་དུ་ཚ་ཁོར་ཕེབས་རྒྱུ་ཡིན་ཞེས་བཀའ་སྩལ་བ་ལྟར་ཕེབས་་་་་་
ལམ་སྦེ་རྫི་ཞེས་པའི་གཞུང་དུ་བཞུགས་པའི་ཕྱི་དྲོ་གློ་བུར་དུ་ང་ཚ་ཁོར་ཕེབས་རྒྱུ་་་
ཡིན་ཞེས་གསུང་གནང་ནས་ཡུན་རིང་མ་བཞུགས་པར་དགོངས་པ་གཞན་དུ་་་་་་
655



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཏད་པ་དང་། ཡབ་མཐུ་སྟོབས་རྡོ་རྗེ་མ་དགོན་དུ་ཡོད་པ་མྱུར་བར་སྐུ་མདུན་
དུ་ཤོག་ཅེས་བཀའ་གནང་བ་སོགས་ལ་གཞིག་ནའང་དེར་སྤྲུལ་པའི་ཟློས་གར་་་་་་
སྒྱུར་བའི་བཞེད་པ་འཁྲུངས་པ་དཔོག་ནུས་ཤིང་། ཁྲི་ཆེན་རྡོ་རྗེ་འཆང་ཆེན་པོའི་
གཟིམས་རྨིས་སུ་ཡང་འཁྲུངས་པའི་དུས་དང་ཕྱོགས་ལ་དཔྱད་བཟོད་པའི་རྟགས་་
དུ་མ་བྱུང་བ་དང་། རྗེ་ཨབྱཱ་ཞབས་ལ་ཡང་མཚན་ལམ་གྱི་ཚུལ་དུ་ཆོས་སྐྱོང་ཆེ་
ཆུང་གིས་ཀིརྟིའི་མཆོག་སྤྲུལ་ལྷོར་ཉིན་ལམ་ཁ་ཤས་ཀྱིས་ཕར་བགྲོད་པའི་རི་ཁྲོད་་་་
འདྲ་བ་ཞིག་ན་བཞུགས་ཞེས་གདམས་ཤིང་། ཡང་མཚན་གཅིག་གཙུག་ལག་ཁང་
ཆེ་བ་ཞིག་ཏུ་གཞོན་ནུ་ཕོ་མོ་གཉིས་ཡོད་པའི་བུ་མོའི་བང་དུ་བྱིས་པ་གཅིག་་་་་་
ཐོགས་པ་ལ་འདི་ཀིརྟི་རིན་པོ་ཆེའི་སྤྲུལ་སྐུར་གྲགས་ཆེ་སྙམ་དུ་དགོངས་པར།
ཡོངས་འཛིན་མཆོག་ནས་འདི་ཞོ་ཕོང་དཔོན་རིའི་དགུ་རོང་མྱི་རྩ་ཚང་གི་ཡིན།
མིང་ལ་རྒྱལ་སྲས་ཟེར། མིང་སྤོར་དགོས་ཞུས་འཕྲལ། གཞན་ཕན་ཚེ་རིང་ཞེས་
བཏགས་པ་བྱུང་བ་ཡང་རོང་ཆེན་ལྗགས་ནག་པའི་སྐུ་ཕྲེང་དགུ་བའི་སྤྲུལ་སྐུ་ཡིན་་་
པ་དང་ཡུལ་གྲུ་འཁྲུངས་གཞིས་བཅས་ཀྱི་མིང་གསལ་བོར་བསྟན་པ་དང༌།
ཡོངས་འཛིན་ཐམས་ཅད་གཟིགས་བའི་མཚན་ལམ་དུ་ཡང་འཁྲུངས་ཡུལ་དང་་་་
ཕྱོགས་ཀྱི་ངོས་འཛིན་ཤིན་ཏུ་གསལ་པའི་རྟགས་མང་པོ་བྱུང་བ་དང་། བྱ་
ལོའི( སྤྱི་ལོ༡༩༢༡) དགུན་ཁར་རྒྱལ་ཚབ་ཚང་མ་དགོན་དུ་མཆོག་སྤྲུལ་རིན་པོ་
ཆེར་མཇལ་བའི་སྔ་ནུབ་རྗེའི་ཐང་ག་ཆེ་ལེགས་ཤིག་ཞལ་ཕྱེ་བར་རྨིས་པ་སོགས་་་་་
དམ་པ་འདི་ཉིད་ཀིརྟིའི་ཡང་སྤྲུལ་དུ་སྟོན་པའི་མཚན་མ་མང་དུ་བྱུང་སྣང་ངོ། །
སྔོན་རྩད་གཅོད་སྐབས་དུས་འཁོར་སློབ་ཟུར་རབ་རྒྱས་པ་སྤྲུལ་སྐུ་རིན་པོ་ཆེའི་སྐུ་་
མདུན་དུ་མཇལ་ནས་ཁྱོད་སུ་ཡིན་ཞེས་དྲིས་པར། ང་བླ་མ་ཡིན། ཀིརྟི་ཚང་ཡིན།
དགོན་པ་ལྷ་མོ་ན་ཡོད། ཁྱོད་སྨན་རྒན་རེད། ཅེས་གཞན་གྱིས་བསླབས་པ་དང་
ངོ་སྤྲོད་པ་སོགས་ལ་མ་ལྟོས་པར་རང་ཤུགས་ཀྱིས་སྔོན་གནས་རྗེས་སུ་དྲན་པའི་་་་
656



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར། །
བཀའ་ཕེབས་ཤིང་། སློབ་ཟུར་བ་རང་ཉིད་སྨན་པ་ཡིན་སྟབས། རྗེ་གོང་མས་
ཁོང་ལ་སྨན་རྒན་ཞེས་འབོད་པ་གནང་བའི་སྟབས་ཁོང་རང་ཡང་དགའ་དད་་་་་་
བསམ་བརྗོད་ལས་འདས་པ་བྱུང་། དེ་ལྟར་ལུང་བསྟན་གསེར་སྒྲོམ་དུ་དགུང་
སྙིང་བྱ་ཡིན་པ་གསལ་བ་དང་། སྐུ་གོང་མའི་གསུང་ཟུར་གྱི་ཕེབས་སྒོ་དང་། དམ་
པ་སོ་སོའི་མཚན་ལམ་དང་། ཐག་གཅོད་ཀྱི་སྐོར་དང༌། སྤྲུལ་པའི་སྐུ་རང་གི་
གསུང་གི་ཕེབས་ཤུགས་རྣམས་ཧ་ཅང་ཐིག་པོ་བྱུང་བ་འདི་ལྟ་བུ་དམ་པའི་སྐྱེ་བར་
ཁས་འཆེ་བ་གཞན་ལ་ཆ་ཤས་ཙམ་ཡང་བྱུང་དཀའ་བ་ཡིན་ནོ། །དགུང་ལོ་བཞི་
བའི་སྟེང་མ་ཡུམ་གྱི་ནུ་མོ་མཁར་དགུ་ན་ཡོད་པ་མ་བདེ་བར་མཆིས་སྐབས་ཐོལ་་་་
བྱུང་དུ་ཨ་ནེ་ཤི་འདྲ་ཞེས་གསུངས་པ་དོན་གནས་སུ་བྱུང་ཞིང་། མཚན་ཡིག་
འབུལ་པར་སྐུ་དབོན་ཆེན་མོ་ཕེབས་སྐབས་ཁལ་དྲེའུ་རྣམས་ལ་གཟིགས་ནས་དྲེའུ་
ལི་འདི་རྣམས་ངའི་རེད་གསུངས་པར་ཡབ་ནས་དྲེའུ་གཞན་པ་ཞིག་བསྟན་ཏེ་་་་་་
ཁྱོད་ཀྱི་དྲེའུ་ལི་འདི་རེད་ཞུས་པར་དེ་མིན་འདི་ཡིན་གསུངས་པ་དང་། ཡབ་ནས་
ཁྱེད་ཀིརྟི་མིན། བན་ཡི་སྤྲུལ་སྐུ་རེད་ཞུས་པར་མི་དགྱེས་པའི་ཉམས་མངོན་
མཚན་ཆེ་བར་གནང་། ཧོར་ཟླ་བརྒྱད་པའི་བཅུ་བདུན་གྱི་སྔ་དྲོ་གཟིམས་གུར་དུ་
མཆོད་བཀུར་བཅས་གདན་དྲངས་ཏེ་རྣམ་འཇོམས་སྒོས་ཁྲུས་གསོལ་དང་། སྲབ་
འཇམ་ཡངས་པ་སོགས་བརྗོད་ནས་ན་བཟའ་ཕུལ་ཏེ་ཁྲིར་བཞུགས་སུ་གསོལ། དེ་
ནས་པཎ་ཆེན་ཐམས་ཅད་མཁྱེན་པས་སྩལ་པའི་སྲུང་མདུད་དང་ཁ་དར་རིམ་་་་་་
པར་ཕུལ་ཏེ་བརྟན་བཞུགས་ཕུལ། ཞབས་བརྟན་གསོལ་འདེབས། དགེ་ལྡན་
བསྟན་འབར་མ་སོགས་གསུང་སྒྲོགས་སྟེང་འཁྲུངས་གཞིས་རང་ནས་དཀར་་་་་་
དམར་གྱི་སྟོན་ཆེན་བཟབས། དེ་ནས་བཟུང་གཟིམས་གུར་དུ་བཞུགས་ཏེ། རྗེ་
གོང་མ་གཉིས་ཀྱི་ཐུགས་ཟིན་གྱི་ཞལ་སློབ། བྱང་ཆུབ་ལམ་རིམ་ལ་བརྟེན་ནས་
དལ་འབྱོར་ལ་སྙིང་བོ་གཞན་དང་མི་མཉམ་པར་ལེན་པའི་ཤིང་སྐམ་རི་ཁྲོད་པ་་་་
657



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀུན་དགའ་རྒྱལ་མཚན་པ་སྐུ་བཅར་གྱི་ཚུལ་དུ་རྒྱུན་བཞུགས་མཛད་ཅིང་། པཎ་
ཆེན་ཐམས་ཅད་མཁྱེན་པའི་ཞལ་བཀོད་ལྟར། ཉིན་བཞིན་རྣམ་འཇོམས་དང་
དམིགས་བརྩེ་མའི་བུམ་སྒྲུབ་སྒོས་ཁྲུས་འབུལ་བ། ཚེ་སྒྲུབ། དྲུག་ཅུ་བ་ཞི་བསྔོས་
ཆགས་མེད། ཟླ་རེའི་ཚེས་བརྒྱད་ལ་ཞལ་བཞི་བའི་དུས་གཏོར་ནར་མ་དང་།
གསོལ་ཐབ་པ་གཅིག་མ་གཏོགས་ཕྱི་ནང་གི་འགྲུལ་བ་རྣམས་བཀག་ཅིང་།
གཙང་སྤྲ་དང་བཞེས་བ་སོགས་ལ་དོ་དམ་གང་དྲག་བྱེད་རྒྱུ་སྐུ་དབོན་ཆེན་མོ་་་་
བཀོད་ཁྱབ་ཅི་ཕབ་ལྟར་མྱི་རྩ་ཚེ་ཐར་གྱིས་ཁུར་བླངས། སྐུ་དབོན་ཆེན་མོ་མ་
དགོན་དུ་ཕེབས་ནས་ཆོས་རྒྱལ་གཉན་པོ་མའི་ལྷ་ཁང་ཞིག་གསོ་བྱེད་རྒྱུར་རྡོ་རྗེ་་་་
འཆང་ཨ་བྷུཞབས་ཀྱིས་འཕྲིན་བཅོལ་དམིགས་བསལ་ཅན་གནང་བ་ཕུལ་ཏེ་་་་
ཞིག་གསོ་བགྱིས་པར་གང་ཅིར་ལེགས་ལམ་ཆེ་བ་བྱུང་། དེ་མུས་སྟོན་འབྲོག་ཏུ་
གཟིམས་གུར་དང་། དགུན་ཁང་ཆུང་གསར་བ་ཞིག་ཏུ་ལྷོད་བཞུགས་མཛད།
ཤིང་གླང( སྤྱི་ལོ༡༩ ༢༥） ལོ་གསར་གྱི་དགྱེས་སྟོན་སྐབས། བླ་བྲང་རང་ནས་
ཀྱང་ལོ་གསར་དགའ་སྟོན་འབུལ་མི་ཆེད་མངགས་ཀྱིས་རྟེན་འབྲེལ་བསྒྲིགས།
ཧོར་ཟླ་དང་པོའི་ཚེས་དགུའི་ཉིན་མ་དགོན་དུ་ཞབས་སོར་བཀོད་ཅིང་། དེ་
འཕྲལ་མགོན་ཁང་དུ་མགོན་པོ་ཆེ་ཆུང་གི་ཞལ་མཇལ་དང༌། བཅུ་གཅིག་ལ་དགེ་
འདུན་རྣམས་ལ་ཕྱག་བྱིན་ཕབ། པཎ་ཆེན་མཆོག་གི་ཞལ་བཀོད་ལྟར་དགོན་མ་
ལག་ཀུན་གྱིས་བདེ་དཀར་ཚེ་སྒྲུབ་མང་བོ་བྱས་ཤིང་། མ་དགོན་དུ་ཚེ་སྒྲུབ་རྒྱུན་
འཛུགས་བྱས། དབོ་ཟླ་ནས་འཁྲུངས་གཞིས་སུ་ཤས་ཆེར་བཞུགས་ཤིང་། སྐུ་
དབོན་དཀོན་མཆོག་ཆོས་འཕེལ་རྒྱ་མཚོ་བ་ལུགས་གཉིས་གང་ལའང་བློ་དཀྱེལ་ཆེ་
བར་མ་ཟད། དམ་པའི་འཕྲིན་ལས་ཀྱི་ཁུར་འཁྱེར་བ་ལ་གཞན་དང་མི་འདྲ་བར་
མཆོག་སྤྲུལ་རིན་པོ་ཆེ་ཐུབ་བསྟན་ཡོངས་སུ་རྫོགས་པའི་བདག་པོར་མྱུར་དུ་་་་་་
བཞེངས་པའི་ཐབས་ལ་ཉིན་མཚན་དུ་གཞོལ་བ་ཞིག་ཡིན་པས་སྐུ་ཡོན་དང་་་་་་་
658



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར། །
འཕྲིན་ལས་གང་གི་ཡང་རྩ་བར་དགེ་བའི་བཤེས་གཉེན་མཚན་ཉིད་དང་ལྡན་པ་་་
ཞིག་བསྟན་པ་མེད་མི་རུང་དུ་འཁུམས་ལ། དེ་ཡང་ལྔ་བ་ཆེན་པོས། ལར་སྣམ་བུ་
འདོམ་རེ་ཙམ་རྙེད་པ་ལ་དཀའ་ཚེགས་མི་འདུག་ཀྱང་པཎ་ཞྭ་སེར་བོ་སྣེ་རིང་ཚད་
ཀྱིས་ལམ་རིམ། ས་ཞུ་འབྱོར་ཚད་ཀྱིས་ལམ་འབྲས། ཨོ་རྒྱན་པཎ་ཞུ་དམར་ཟིང་
ཚད་ཀྱིས་རྫོགས་ཆེན། སྒོམ་ཞྭ་བུས་འཁྱུད་ཡོད་ཚད་ཀྱིས་ཕྱག་ཆེན་འཆད་ག་ལ་
ཤེས། ཞེས་གསུངས་པ་ལྟར་བསྟན་འཛིན་གྱི་འགྱིང་བག་ཅན་རྣམས་ལ་རྣམ་ཐར་
སྣ་ཚོགས་ཤིག་སྣང་བས་བསྟན་པ་ཡོངས་རྫོགས་མྱོང་ཐོག་ནས་བསྟན་ཏེ་འཁྲུལ་་་
བྲལ་བསྟན་པའི་བདག་པོར་དབང་སྐུར་བའི་དགེ་བའི་བཤེས་གཉེན་ཞིག་གལ་ཆེ་
ཞིང་། དེ་ཡང་རྡོ་རྗེ་འཆང་མཉྩའི་ཞབས་ཡབ་སྲས་ཉིད་དུ་མཐོང་སྟེ། ས་ག་ཟླ་
བའི་ཚེས་མགོར་སྐུ་དབོན་ཆེན་མོ་དཀོན་མཆོག་ཆོས་འཕེལ་ཉིད་དང་མཁར་་་་་་
དགུའི་ང་རོ་བསོད་ནམས་བསྟན་འཛིན་ངོ་གཡོག་ཆེད་གཉེར་གྱིས་རེབ་གོང་དུ་་་
སྤྱན་རས་གཟིགས་དབང་ཁྲི་ཆེན་རྡོ་རྗེ་འཆང་ཆེན་པོ་དང་། རྗེ་འཇིགས་མེད་
ཞབས་ཡབ་སྲས་ཀྱི་མདུན་དུ། འགན་འགེལ་གཙོ་བོར་གྱུར་པའི་སྐུ་དོན་ཆེ་ཕྲ་
མང་བོའི་ལྗགས་བཀོད་དང༌། རབ་བྱུང་འབུལ་བ་ནས་བཟུང་ཆོས་རྒྱུན་གསན་
བཞེས་ཡོད་རྒུ་བུམ་པ་གང་བྱོའི་ཚུལ་དུ་ཕུལ་ཏེ། ཞབས་པད་བརྟན་ཅིང་མཁས་
པ་ཆེན་པོའི་རྒྱལ་ཐབས་བདག་གིར་བཞེས་པ་ཞིག་གནང་རྒྱུའི་ཞུ་འབུལ་ནན་་་་་་
ཆེར་བགྱིས་པར། དམ་པ་སོ་སོ་ནས་ཞལ་བཞེས་གང་ལེགས་སྒོས། ཞབས་རིམ་
གང་དགོས་དང་། ལོ་འདིའི་བརྒྱད་པའི་ནང་ཁ་དར་འབུལ་བ་དང་། སྐུ་གོང་མ་
བློ་བཟང་འཕྲིན་ལས་ཚང་གདན་སར་འཁོད་པའི་ལོ་དུས་དང་མཐུན་པས་སྟག་་་
ལོའི་ཟླ་བ་དྲུག་པའི་ཚེས་དྲུག་ལ་གདན་སར་ཞུས་ན་ལེགས་ཞེས་བཀའ་སྩལ་བ་་་་
ལྟར་གདན་ས་ཆེན་པོའི་ཚོགས་ཆེན་ནས་ཞབས་རིམ་རྣམས་སྨིན་རྒྱས་སུ་བསྒྲུབས།
ཧོར་ཟླ་བདུན་པའི་ཚེས ༡༧དགེ་བར་རྒྱལ་ཚབ་མཆོག་སྐུ་དབོན་ཆེ་ཆུང་།
659



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཁན་པོ་ཁྲི་གདན་ཟུར། ཚོགས་འདུ་ལས་སྣེ་ལྷ་འབངས་བཅས་བཏེགས་ཤིང་།
རྔ་བ་ནས་རྨེ་རྒྱལ་ཆེན་པོ་ཞིང་སྐྱོང་བཀྲ་ཤིས་ཡུམ་སྲས་བློན་འཁོར་དང་བཅས་པ།
ཚ་ཁོ་ནས་མཆོག་རྩེ་རྒྱལ་པོའི་སྐུ་ཚབ། མཁར་དགུའི་ང་རོ་བསོད་ནམས་བསྟན་
འཛིན། དབལ་ཤུལ་གཅའ་དཔོན་པོ་དབང་རྒྱལ་སོགས་བསྟན་བདག་ཆེ་རྒུ་
རྣམས་དང་། མ་དགོན། རྔ་དགོན། མཚོ་བདུན། ཨ་མཆོག་སོགས་ཀྱི་མཁན་
སློབ་སོ་སོ་དང་བཅས་སྐྱ་སེར་གྱི་ཁྲོམ་ཆེན་པོ་འཁྲུངས་གཞིས་སུ་གདན་འཛོམས་་་
པ་ལ་མྱི་རྩ་ཚང་ནས་དཀར་དམར་གྱི་སྟོན་མོ་རྒྱས་པར་དྲངས། ཧོར་ཟླ་བརྒྱད་པ་
བཀྲ་ཤིས་དཔལ་ཐོབ་ཀྱི་ཟླ་བར་གྲགས་པའི་དཀར་ཕྱོགས་ཀྱི་དགའ་བ་དང་པའི་་་
ཚེས་བཟང་བོར་མཆོག་སྤྲུལ་མཐོང་བ་དོན་ལྡན་སེར་ཕྲེང་བསུ་བཀོད་ཕུན་སུམ་་་་
ཚོགས་པ་དང་བཅས་ཕེབས་བྱམས་སུ་གདན་དྲངས་ཏེ། ཚོགས་མང་གིས་བླ་མ་
ལྷར་བཅས་མ་གསུང་བཞིན་ཕེབས་པར། ཚོགས་པ་སུམ་སྟོང་ལྷག་པའི་དབུས་སུ་
བག་ཚ་བ་སོགས་ཕྲ་མོ་ཙམ་ཡང་མེད་པར། སྐུའི་བཞུགས་སྟངས། གསུང་གི་
ཕེབས་སྒོ། ན་བཟའ་བཞེས་ཚུལ་སོགས་མཛེས་ཤིང་བརྗིད་ཆགས་པས། དེར་
འཁོད་སེར་སྐྱ་ཐམས་ཅད་ཞལ་མཐོང་བ་ཙམ་གྱིས་དད་པའི་ཁམས་བརྟས་ཤིང་།
དགའ་སྤྲོ་སྨྲ་བརྗོད་ལས་འདས་པ་བྱུང་སྟེ། ཨ་ལ་ལ་བདག་ཅག་ནི་དམ་པའི་
མགོན་དང་བཅས་སོ་ཞེས་ངོ་མཚར་བའི་དབྱངས་ཅིག་ཆར་སྒྲོག་པ་དང་ཆབས་་་
གཅིག་ཚོགས་རྩིས་ཆེན་མོའི་དབུས་སུ་ཁྲི་ཆེན་བཀོད་པ་མཛེས་པར་བཤམས་པའི་
སྟེང་དུ་བཞུགས་སུ་གསོལ། རྒྱལ་ཚབ་མཆོག་ནས་བླ་བྲང་རང་གི་མཎྜལ་སྐུ་
གསུང་ཐུགས་རྟེན་རྣམས་འབུལ་བར་མཛད་རྗེས་དགོན་མ་ལག་བསྟན་བདག་སྐུ་་
རྩ་སྦྱིན་བདག་སོ་སོས་མཎྜལ་སྐུ་གསུང་ཐུགས་རྟེན་སོགས་རྟེན་འབྲེལ་གྱི་དངོས་་་་
པོ་རྣམས་ཕུལ་ཅིང་། ཚོགས་པ་བྱིངས་ནས་སྒྲོལ་བསྟོད་གསུང་བཞིན་མཇལ་ཁ་
ཞུས་རྗེས། བཅོམ་ལྡན་འདས་རྒྱལ་བ་ཚེ་མཐའ་ཡས་པའི་བསྟོད་པ་དང་བརྟན་
660



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བཞུགས་མཎྜལ་རྒྱས་པ་ཕུལ་ཞིང་། སྐབས་འདིར་བྱུང་བའི་གཟིགས་སྣང་སོགས་
གསང་རྣམ་དུ་ཟུར་ཙམ་གསལ། དུས་གསུམ་རྒྱལ་བ་ཐམས་ཅད་ཀྱི་དམིགས་པ་
མེད་པའི་ཐུགས་རྗེའི་རང་གཟུགས་དཀྱིལ་འཁོར་རྒྱ་མཚོའི་བྱེད་པོ་རྡོ་རྗེ་འཆང་་་
འཇམ་དབྱངས་ཐུབ་བསྟན་རྒྱ་མཚོ་དཔལ་བཟང་པོ་ནས་བདེན་བརྗོད་གསུང་གི་་
གསང་བའི་བཀའ་ཆེད་དུ་སྩོལ་བར་མཛད་པ་ནི། །ཨོཾ་བདེ་ལེགས་སུ་གྱུར་ཅིག །
བློ་བཟང་ཤེས་བྱ་ཐམས་ཅད་གཟིགས་པ་ཡེ་ཤེས་བླ་ན་མེད་པའི་གཏེར། །རྣམ་
ཀུན་དོན་ཡོད་འཕྲིན་ལས་དཔལ་གྱིས་ལུང་རྟོགས་བསྟན་པ་སྐྱོང་མཛད་ཅིང་། །
གྲགས་པ་རབ་སྙན་གཡས་འཁྱིལ་དུང་སྒྲས་ཞིང་ཁམས་རྒྱ་མཚོ་ཀུན་འགེངས་པ། །
ཁམས་གསུམ་འགྲོ་བའི་བླ་མ་མཆོག་དེས་དེང་འདིར་བཀྲ་ཤིས་ཆར་ཆེན་ཕོབ། །
ངོ་མཚར་རྒྱ་ཆེན་ཐོས་པ་ཀུན་འཛིན་པ། །གསེར་གྱི་པདྨའི་འདབ་མ་འཛུམ་
དབུས་སུ། །གསོལ་འདེབས་གདངས་སྙན་རོལ་མོ་འབུམ་འཁྲོལ་བ། །རེ་འབྲས་
བསམ་དོན་ལྷུན་གྲུབ་བདེན་པས་སྐྱོངས། །སྔོན་རབས་མཁས་གྲུབ་རིམ་པར་བྱོན་
པ་ཡིས། །བྱིན་རླབས་རིན་ཆེན་གསེར་འོད་རབ་འབར་ཞིང་། །མི་འཇིགས་སེང་
ཆེན་འགྱིང་བས་བཏེག་པའི་ཁྲིར། །བགྲང་ཡས་བསྐལ་པ་རྒྱ་མཚོར་རྟག་བཞུགས་
གསོལ། །ཐུབ་ཆེན་མཉམ་མེད་ཤཱཀྱ་སེངྒེ་དང་། །བྱམས་དང་འཇམ་དབྱངས་ཤིང་
རྟ་ཆེན་པོ་གཉིས། །འཛམ་གླིང་མཛེས་རྒྱན་པཎ་གྲུབ་ཐམས་ཅད་ཀྱིས། །བདེན་
ཚིག་བཀྲ་ཤིས་དབྱངས་སྙན་དེང་སྒྲོགས་ཤིག །ཁྱད་པར་དུས་གསུམ་སངས་རྒྱས་
ཀུན་འདུས་གཟུགས། །དཀྱིལ་འཁོར་རབ་འབྱམས་སྤྲོ་བའི་བྱེད་པོ་མཆོག །ནམ་
ཡང་བཀའ་དྲིན་གཞལ་མེད་རོང་ཆེན་རྗེ། །སྐུ་ཕྲེང་རིམ་བྱོན་རྣམས་ཀྱི་བཀྲ་ཤིས་
སྩོལ། །བསོད་ནམས་བྱེ་བའི་སྙིང་བོར་སྨིན་པ་མཚན་དཔེ་བདུད་རྩིའི་འཛུམ་གྱི་
རླབས། །ནམ་ཡང་འགྱུར་མེད་རྡོ་རྗེ་གཡུང་དྲུང་མི་ཤིགས་གཞོམ་གཞིག་བྲལ་
བའི་སྐུས། །འཆི་མེད་ཚེ་དཔལ་དངོས་གྲུབ་མཆོག་སྦྱིན་བཅོམ་ལྡན་ཚེ་དཔག་
661



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མེད་མགོན་དང་། །ཡིད་བཞིན་འཁོར་ལོ་རྣམ་པར་རྒྱལ་མས་ཚེ་ཡི་བདུད་རྩི་
འབེབས་པར་མཛོད། །སྲིད་ཞིའི་མཛེས་སྡུག་སྙིང་བོ་བསྡུས་པ་ལས། །ཧེ་རུ་ཀ་
དཔལ་ཡབ་ཡུམ་སྐུར་ཤར་བའི། །ཚེ་བུམ་བདེ་སྐྱོང་ལས་བབས་བདུད་རྩི་ཡིས། །
བླ་མའི་སྐུ་ཚེ་བསྐལ་བརྒྱར་བསྲིང་པར་མཛོད། །ཇི་ལྟ་ཇི་སྙེད་ཤེས་བྱ་ཀུན་
གཟིགས་པའི། །སྒྲིབ་བྲལ་ཡེ་ཤེས་གཅིག་ཏུ་བསྡུས་པའི་སྐུ། །འཇམ་དཔལ་རྡོ་
རྗེའི་བྱིན་རླབས་ལྡེ་མིག་གིས། །རྣམ་འབྱེད་ཤེས་རབ་སྒོ་བརྒྱ་འབྱེད་པར་མཛོད། །
རྒྱལ་བ་རྒྱ་མཚོའི་གསུང་གི་གསང་བ་མཆོག །རྒྱུད་མང་དབྱངས་ཀྱིས་ཆོས་ཀུན་
གླུར་ལེན་པ། །ངག་དབང་ལྷ་མོ་གང་མགྲིན་རྟག་བཞུགས་ཏེ། །ཕྱོགས་ལས་རྣམ་
རྒྱལ་ལེགས་བཤད་གཏེར་དུ་སྒྲུབས། །མཁྱེན་གཏེར་འཇམ་མགོན་བླ་མ་ཡབ་སྲས་
ཀྱི། །ཐུགས་བཅུད་གསུང་རབ་སྙིང་བོར་གྱུར་པ་ཡི། །འཕགས་བོད་མདོ་སྔགས་
གཞུང་ཆེན་འབུམ་སྡེ་ཡི། །དགོངས་ཟབ་གང་ཐུགས་མེ་ལོང་ངོས་འཆར་མཛོད། །
བརྒྱུད་ལྡན་མཁས་གྲུབ་རིམ་བྱོན་གངས་རི་ལས། །བབས་པའི་དབང་ཁྲིད་ལུང་
གི་ཆུ་བོའི་རྒྱུན། །བགྲང་དུ་མེད་པ་ཐུགས་གསང་མ་དྲོས་མཚོར། །རྟག་ཏུ་འབབ་
བའི་དགེ་མཚན་ཉམས་མེད་མཛོད། །ཟླ་བྲལ་འཆད་རྩོད་རྩོམ་པའི་ལེགས་བཤད་
དང༌། །མཁས་བཙུན་བཟང་གྲུབ་བཞིན་ལྡན་རྣམ་ཐར་མཆོག །འཇམ་མགོན་
རྒྱལ་བ་སླར་ཡང་བྱོན་པ་བཞིན། །ལྷུན་གྱིས་གྲུབ་པའི་དགེ་མཚན་དཔལ་གྱིས་
སྐྱོངས། །ལྟ་སྒོམ་སྤྱོད་པ་གང་གི་ཆ་ལ་ཡང་། །འཁྲུལ་བའི་དྲི་མ་ཙམ་ཡང་མ་
མཆིས་པ། །འཇམ་མགོན་རང་ལུགས་ཐུགས་ཀྱི་ཟེའུ་འབྲུ་ལ། །འཆང་བའི་མཛད་
བཟང་ཕྱོགས་ལས་རྣམ་རྒྱལ་མཛོད། །སྐལ་བཟང་འགྲོ་ལ་གང་འཚམ་འཕྲིན་ལས་
བཞིའི། །དོན་ཡོད་ཞགས་པའི་འཁྲུལ་འཁོར་གཡོ་བ་ཡིས། །རིས་མེད་དད་ལྡན་
གདུལ་བྱ་མཐའ་ཡས་པ། །རྣམ་པར་འདྲེན་པའི་འཕྲིན་ལས་ལྷུན་གྲུབ་མཛོད། །
དེ་ལྟར་རིང་ནས་ཡིད་ལ་བརྣགས་པ་ཡི། །གང་བསམས་སྨོན་པའི་དོན་རྣམས་མ་
662



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ལུས་པ། །བདེ་བླག་ཉིད་དུ་འགྲུབ་ཕྱིར་བླ་མ་ལྷས། །བདེན་ཚིག་མཐུན་འགྱུར་
རོལ་མོ་འབུམ་དཀྲོལ་ཅིག །འགྱུར་མེད་བརྩེ་ཆེན་སྙིང་རྗེའི་དབྱིངས་ཉིད་ལས། །
སྲིད་གསུམ་འཇིགས་བྱེད་དབུ་དགུ་འབར་བའི་སྐུ། །སྣང་སྟོང་སྒྱུ་མའི་རོལ་བ་
འཇིགས་མཛད་ལྷས། །དེང་འདིར་བཀྲ་ཤིས་དགེ་ལེགས་ཆར་ཕོབ་ཅིག །གང་གི་
བྱིན་མཐུ་འོད་ཀྱི་ལྕགས་ཀྱུ་དང་། །ཨུཏྤལ་དམར་བོའི་མཚོན་ཆ་གཡོ་བ་ཡིས། །
བརྟན་གཡོའི་ལེགས་ཚོགས་འགུགས་མཛད་རིགས་བྱེད་མས། །དེང་འདིར་བཀྲ་
ཤིས་དགེ་ལེགས་ཆར་ཕོབ་ཅིག །རྒྱལ་བ་ཀུན་གྱི་བྱ་གྲུབ་ཡེ་ཤེས་དངོས། །འཕྲིན་
ལས་ལྷ་མོ་མར་གད་མདངས་ལྡན་པ། །རྗེ་བཙུན་འཕགས་མ་སྒྲོལ་མའི་བྱིན་
རླབས་ཀྱིས། །དེང་འདིར་བཀྲ་ཤིས་དགེ་ལེགས་ཆར་ཕོབ་ཅིག །ཡི་དམ་བདེ་
གསང་དུས་འཁོར་འཁོར་ལོ་ཆེ། །པདྨ་དབང་ཆེན་ལོ་གྱོན་འོད་ཟེར་ཅན། །
གདུགས་དཀར་སེང་གདོང་གཙུག་ཏོར་འབར་བའི་ལྷས། །དེང་འདིར་བཀྲ་ཤིས་
དགེ་ལེགས་ཆར་ཕོབ་ཅིག །རྒྱུད་སྡེ་རྣམ་བཞིའི་དཀྱིལ་འཁོར་རབ་འབྱམས་ལྷ། །
བསྐལ་བཟང་རྣམ་འདྲེན་སྟོང་དང་བདེ་གཤེགས་བརྒྱད། །བྱང་སེམས་ཉན་རང་
འཕགས་པའི་ཚོགས་རྣམས་ཀྱིས། །དེང་འདིར་བཀྲ་ཤིས་དགེ་ལེགས་ཆར་ཕོབ་
ཅིག །མཐུ་སྟོབས་ཉི་མ་བདུན་དུ་འབར་བ་ཡིས། །ནག་ཕྱོགས་བདུད་བགེགས་སྡེ་
དཔུང་བཅས་པ་ཀུན། །སྲེག་མཛད་བསྟན་སྲུང་དབང་བོ་གུར་ཞལ་གྱིས། །དེང་
འདིར་བཀྲ་ཤིས་དགེ་ལེགས་ཆར་ཕོབ་ཅིག །ཐུབ་པའི་མཚན་མཆོག་བཀྲ་ཤིས་
རྟགས་བརྒྱད་དང༌། །རྒྱལ་བས་བྱིན་གྱིས་བརླབས་པའི་བཀྲ་ཤིས་རྫས། །འཁོར་
སྒྱུར་ལ་འོས་རིན་ཆེན་སྣ་བདུན་གྱིས། །དེང་འདིར་བཀྲ་ཤིས་དགེ་ལེགས་ཆར་
ཕོབ་ཅིག །སྲིད་ཞིའི་དཔལ་འབྱོར་བདེ་ཞིང་སྐྱིད་པའི་དངོས། །བཀྲ་ཤིས་བདེ་
ལེགས་ཇི་སྙེད་ཡོད་པ་ཀུན། །རྒྱ་མཚོ་ཆེ་ལ་ཆུ་བོ་བཞིན་འདུས་ཏེ། །ཕུན་ཚོགས་
བཀྲ་ཤིས་རྟག་ཏུ་འཕེལ་གྱུར་ཅིག །བླ་མའི་ཞབས་པད་རྡོ་རྗེའི་ཁམས་སུ་བརྟན། །
663



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བསྟན་འཛིན་དགེ་འདུན་ཐུགས་མཐུན་བཤད་སྒྲུབ་འཕེལ། །ལྷ་འབངས་སྡེ་
བཅས་ཚེ་བསོད་ལེགས་ཚོགས་རྒྱས། །ཆོས་སྲིད་བསམ་དོན་ལྷུན་གྲུབ་བཀྲ་ཤིས་
ཤོག །བླ་མ་རྒྱལ་བ་སྲས་དང་བཅས་རྣམས་རྟག་ཏུ་དགྱེས་པའི་འཛུམ་དཀར་
བཞད། །དཀར་ཕྱོགས་སྐྱོང་བའི་ལྷ་དང་དྲང་སྲོང་དཔལ་མགོན་དབུ་འཕང་
དགུང་དུ་བཏེག །མགྲིན་གཅིག་དབྱངས་གཅིག་བདེན་ཚིག་ཤིས་བརྗོད་གདངས་
སྙན་ཕྱོགས་བཅུར་སྒྲོགས་པ་དང་། །ལྷན་ཅིག་དགེ་ལེགས་རྒྱ་མཚོའི་ཆར་ཆེན་
རྟག་ཏུ་འབེབས་གྱུར་ཅིག །ཅེས་པ་འདི་ཉིད་རྒྱལ་ཚབ་མཆོག་ནས་སྙན་དུ་
འབུལ་བ་དང་ཆབས་གཅིག་དར་ཚོན་སྣ་ལྔའི་སྣེ་འདོགས་དང་བཅས་པའི་་་་་
ཚོགས་རྡོ་རྗེ་ཕུལ་ཏེ་རྟེན་འབྱུང་བསྒྲིགས་ཤིང་། ཚོགས་ཡོངས་ཞབས་བརྟན་
གསོལ་འདེབས་གསུང་བཞིན་བཞུགས་གྲལ་དུ་རིམ་བཞིན་འཁོད་དེ་དགྱེས་སྟོན་་་་
དྲངས། མཇུག་ཏུ་དགེ་ལྡན་བསྟན་འབར་མ་གསུངས་ཤིང་མེ་ཏོག་གི་ཆར་ཕྱོགས་
སུ་འབེབས་པར་མཛོད། མཛད་ཆེན་དེ་དག་གི་སྐབས་ཁ་བ་དཀར་པོས་ཕྱོགས་
ཀུན་ཁྱབ་ཅིང་གདན་འདྲེན་སྐབས་ཉི་མའི་དཀྱིལ་འཁོར་གསལ་བོར་མཐོང་བ་་་་
སོགས་རྟེན་འབྲེལ་ཤིན་ཏུ་ལེགས་པ་བྱུང་ཞིང༌། དགུན་ཁར་མ་དགོན་དུ་ཟླ་
གཅིག་ཙམ་བཞུགས་སྐབས། འཁྲུངས་གཞིས་རང་ནས་ཞབས་བརྟན་དུ་དམིགས་
ཏེ་གདུགས་དཀར་རིང་བོ་འབུམ་གཅིག་དག་སྒྲུབ་བགྱིས། མེ་སྟག( སྤྱི་
ལོ༡༩༢༦）གནམ་ལོ་གསར་ཚེས་སྐབས་ཚེས་གཏོར་འབུལ་བའི་གྲལ་དབུ་མཛད་
དེ་དགྱེས་སྟོན་གནང་། ཧོར་ཟླ་དང་པོའི་རྒྱལ་བ་གཉིས་པའི་ཉིན། སྐུ་བཅར་
ཀུན་སྤངས་ཀུན་དགའ་རྒྱལ་མཚན་གྱིས་རྟོགས་བརྗོད་འདུན་ལེགས་མའི་དབུ་་་་
ནས་འཕྲལ་སྦྱར་གྱི་ཀློག་དང་ཆོས་སྤྱོད་འགའ་ཐུགས་འཛིན་མཛད་པའི་ཞབས་་་་་
སྐུལ་ཞུ་བའི་དབུ་བཙུགས། གདན་ས་ནས་བླ་བྲང་ཆེན་མོ་དང་ནང་ཁག་སོ་སོ་གྲྭ་
ཚང་ཕན་ཚུན་བཅས་ནས་ལོ་གསར་ལེགས་འབུལ་དུ་ཆེད་མངགས་ཀྱི་མི་སྣ་སོ་་་་་
664



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
སོས་ཧོར་ཟླ་གཉིས་པའི་ཚེས་ལ་དགྱེས་སྟོན་དྲངས། དཔྱིད་འདིར་ཡང་འཁྲུངས་
གཞིས་རང་ངོས་ནས་གདུགས་དཀར་རིང་བོ་འབུམ་དང་ཟློག་ཆེན་བཅས་ཞབས་
བརྟན་དུ་བསྒྲུབས་ཤིང་། ལྷ་འབྲུམ་མཆེད་པར། དམ་པ་སོ་སོར་བརྟག་ཞུས་
སོགས་བགྱིས་ཏེ་དཔུང་གཏར་ཕུལ་བར་ལེགས་ལམ་ཆེ་བ་བྱུང་ཞིང་སྨན་པ་ཡང་་་
ཡོན་གྱིས་མགུ་བར་བྱས། སྔར་སྐུ་བལྟམས་པ་ནས་ཁྲི་སྟོན་མཛད་པའི་བར་གར་
ཕེབས་ཀྱི་གནས་དེ་དང་དེར་བྱ་རོག་གཉིས་བག་ཕེབས་ཀྱིས་སྡོད་པ་བྱུང་བ་ནི་་་་
བསྟན་སྲུང་ཆེན་པོ་གུར་ཞལ་གཉིས་ཀྱིས་འབྲལ་བ་མེད་པར་སྲུང་སྐྱོབ་མཛད་་་་་་
པའི་རྟགས་སུ་གོར་མ་ཆག་གོ །དེ་ལྟར་ཁྱིམ་ན་བཞུགས་པའི་དུས་སུའང་། མདོ་
སྡེ་རྒྱན་ལས། བྱང་ཆུབ་སེམས་དཔའ་རྟག་ཏུ་ནི། །ཁྱིམ་པ་འཁོར་ལོས་བསྒྱུར་
རྣམས་སུ། །གྱུར་ནས་སྐྱེ་བ་ཐམས་ཅད་དུ། །སེམས་ཅན་རྣམས་ཀྱི་དོན་བྱེད་དོ། །
ཞེས་གསུངས་པ་དང་མཐུན་པར་བྱང་སེམས་གཞན་དོན་ལ་སྤྱོད་པའི་ཁྱིམ་པའི་་་
མཛད་པ་རྣམས་ཕྱག་ཏུ་བཞེས་ཤིང་། དགའ་དང་དད་དང་རབ་ཞི་སྙིང་བརྩེ་
དང༌། །བཟོད་དང་ཡིད་གཞུངས་མཐུ་ཅན་ཉིད་དང་ནི། །མི་འཕྲོགས་པ་དང་
ཡན་ལག་ལྡན་པ་རབ། །དེ་ནི་རྒྱལ་སྲས་ཡོངས་སུ་སྨིན་པའི་མཚན། །ཞེས་
གསུངས་པའི་ཡོངས་སྨིན་གྱི་ཡོན་ཏན་རང་ཆས་སུ་ལྡན་པས་བྱིས་པ་གཞན་ལྟར་་་
བག་མེད་ཀྱི་སྤྱོད་པས་དུས་འདའ་བ་མ་ཡིན་པར་ཀློག་སློབ་པ་དང་། དད་ལྡན་
སོ་སོར་བྱིན་རླབས་མཛད་པ་དང་། ཉམ་ཆུང་རྣམས་ལ་ཤིན་ཏུ་བརྩེ་བས་
དབུགས་ཕྱུང་ནས་གང་འདོད་ཀྱི་ཆོས་དང་ཟང་ཟིང་གིས་ཚིམ་པར་མཛད་པ་་་་་་
དང་། གསང་རྣམ་དུ་ཟུར་ཙམ་གསལ་བ་ལྟར་དག་པའི་སྣང་བ་ལ་འབྱམས་པ་
སོགས་བདག་ཉིད་ཆེན་པོའི་མཛད་སྤྱོད་ངོ་མཚར་བ་དག་གིས་དུས་འདའ་བར་་་་་
མཛད་དོ། །སྨྲས་པ། བཟང་ངན་ལས་ཀྱིས་བདེ་སྡུག་རི་མོའི་འཛུམ། །སྣ་ཚོགས་
བཀོད་པ་སྟོང་གསུམ་འཇིག་རྟེན་གྱི། །སྙིང་བོ་གླིང་བཞིའི་མཛེས་པ་རྫོགས་པའི་
665



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཞིང་། །འདི་ཀོ་བདག་ཉིད་ཆེ་འདི་བལྟམས་པའི་གནས། །འཛམ་གླིང་གྲགས་པ་
སྙན་པའི་དབུས་འགྱུར་འཆང་། །གང་ལས་གནོད་སྦྱིན་ཡུལ་དུ་བགྲོད་པ་ན། །
བསིལ་ལྡན་ཆོལ་ཁ་གསུམ་ལས་རྟའི་ཆོལ་ཁར། །རྒྱལ་རོང་ཡུལ་གྱི་བཀོད་པ་ལྟ་ན་
སྡུག །དེ་ཡི་སྙིང་བོ་མ་ཧཱ་ཀ་ལའི་ཞིང་། །ཁྲིམས་ལྡན་གུར་གུམ་རྩི་ཐོག་རྒྱས་པའི་
ནགས། །མ་དགོན་འདབ་འབྲེལ་ཡིད་འོང་ཁང་པ་བཟང་། །རྒྱལ་སྲས་སྐྱེ་མཆེད་
འཕེལ་བ་རྫོགས་པའི་གནས། །སྤྲ་ཞེས་གྲགས་པ་རབ་ཏུ་དཀར་པའི་རིགས་རུས་
གཙང་མའི་སྐྱེད་ཚལ་དུ། །བསོད་ནམས་མཐུ་དང་སྨོན་ལམ་སྟོབས་ཀྱིས་རྡོ་རྗེ་
འཛིན་ཡང་ཟིལ་གནོན་པ། །ལྷ་ཀླུའི་དབང་ཕྱུག་དག་ལ་འོས་པའི་ཡབ་ཡུམ་བདེ་
སྐྱིད་འབྱོར་བས་རོལ། །དེ་ནི་རྒྱལ་སྲས་པད་དཀར་འཆང་བ་མི་ཡི་སྲིད་དུ་རོལ་
བའི་རྐྱེན། །ཐུགས་བསྐྱེད་རྟེན་འབྱུང་ཚོགས་པ་མ་འགགས་པས། །རྣམ་ལྔའི་
གཟིགས་པ་མཆོག་གིས་ལེགས་དགོངས་ཏེ། །ཁྱད་པར་འཕགས་པའི་རིགས་སུ་
བསམ་བཞིན་དུ། །སྤྲུལ་པའི་ཟློས་གར་གཞོན་ནུའི་གར་ལ་བརྟེན། །ཨེ་མ་འདི་ན་
ཐུགས་རྗེའི་གཏེར། །ནོར་བུའི་རྒྱན་བཟང་ཡོངས་སྤངས་ནས། །བྱིས་པའི་རྣམ་
པར་མ་མ་ཡི། །བང་ན་ནུ་ཞོར་རོལ་ཅིང་རྩེན། །དེ་ལྟ་ན་ཡང་བག་མེད་ཀྱི། །དྲི་
མས་མ་བཟུང་མཛད་བཟང་གི །འོད་ཀར་འཛིན་འདི་ས་ལ་ནི། །རྣམ་པར་རྒྱུ་བ་
ཀུན་དའི་གཉེན། །མཁའ་ལ་ལྷ་རྣམས་དབང་གཞུའི་གོས། །འཐོར་ཞིང་ཆུ་འཛིན་
མེ་ཏོག་གི །ཕྲེང་བཟང་གྲོལ་བས་གཞོན་ནུ་གང་། །མཆོད་པའི་ལས་སུ་ངལ་བ་
འཛིན། །དེ་ལྟར་ཕྱག་ན་པད་དཀར་འཆང་བའི་ལྷ། །དུས་མཐར་གཞོན་ནུའི་
ཚལ་དུ་རྣམ་རོལ་པ། །འདི་ལྟའི་དམ་པའི་མགོན་དང་བཅས་པ་ནི། །འཇིག་རྟེན་
འདི་ཉིད་ལེགས་བྱས་ནོར་དང་ལྡན། །ས་ལ་གནས་པ་རྒྱལ་བའི་སྲས། །བསམ་
བཞིན་བསྟན་འཛིན་སྡེ་དཔོན་དུ། །བྱོན་པའི་རྟགས་མཚན་སྣ་ཚོགས་པ། །གཅིག་
མིན་མཆོག་དམན་ཡུལ་ལ་བབ། །བསྟན་འཛིན་དམ་པ་དཔག་ཡས་ཀྱི། །གཙོ་
666



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བོར་ལུང་རྟོགས་རྒྱ་མཚོའི་མཛོད། །འཆང་བར་བསྔགས་པའི་མཚན་སྙན་གྱི། །མེ་
ཏོག་དྲང་སྲོང་རྒན་པོས་བརྒྱུས། །བློ་བཟང་ཐུབ་བསྟན་སྙིང་བོ་འདི་སྐྱོང་བའི། །
ཆོས་ཀྱི་ཉི་མ་ལྗོངས་འདིར་ཤར་བ་ལ། །པཎ་ཆེན་ཐམས་ཅད་མཁྱེན་ཞེས་མཚན་
གསོལ་བ། །དགེ་ལེགས་རྣམ་པར་རྒྱལ་པའི་འཛུམ་ཞལ་ལས། །རོང་ཆེན་ཀིརྟིའི་
སྐུ་ཕྲེང་དགུ་བ་ཡི། །སྤྲུལ་པའི་ཟློས་གར་མཆོག་ཏུ་ཐག་བཅད་ཚེ། །གཟིགས་པ་
སྒྲིབ་པ་མེད་པའི་དམ་པ་ཡང་། །ཚད་མའི་སྐྱེས་བུར་ངེས་པའི་འབབ་སྟེགས་རྒྱས།།
ངག་ལ་དབང་འབྱོར་བློ་བཟང་ཐུབ་ཆེན་གྱི། །རང་བསྟན་སྐྱོང་ལ་དོན་གནས་
བསྔགས་པའི་མཚན། །ཚེ་མཐའ་ཡས་པས་བདེན་པ་བདར་བའི་གསུང་། །དོ་
ཤལ་རིང་བོས་ཁྱོད་ལ་དགེ་ལེགས་སྤེལ། །སྔ་ཕྱིར་ཆོས་ཀྱི་འཁོར་ལོ་སྒྱུར་བའི་སྲས།།
བཤད་སྒྲུབ་རྒྱལ་ཐབས་འཛིན་ལ་ཉེར་འོས་པའི། །བགྱིས་པ་རིམ་གྱིས་བསྟར་
པས་ལྷ་མི་ཡི། །ཁྱུ་མཆོག་བློར་ཡང་ངོ་མཚར་རི་མོ་བཀོད། །ཁྱིམ་ན་གནས་ཀྱང་
ཁྱིམ་གྱི་སྤྱོད་པ་བཏང་། །ན་ཚོད་གཞོན་ཡང་ན་མཉམ་གཞན་ལས་འཕགས། །
ཕལ་པར་སྣང་ཡང་ཕལ་པའི་ཡུལ་ལས་འདས། །བྱིས་པར་སྟོན་ཀྱང་བྱིས་པའི་
རྒུད་པ་དོར། །རང་གི་ཆོས་ཀྱི་གདུང་རྒྱུད་འཚོབ་པའི་བུ། །འདི་ལྟར་བྱོན་ཞེས་
འཇམ་དཔལ་སྙིང་བོ་ཡང་། །དགའ་ལྡན་ཞིང་ན་དགྱེས་པའི་སྒོ་མོ་བརྒྱ། །གཏན་
པ་མེད་པར་ཕྱེ་སྟེ་རྩེ་གཅིག་དགོངས། །ཞེས་པ་ནི་བསྟན་པའི་དར་ཆེན་མཚུངས་
པ་མེད་པ་རོང་ཆེན་སྤྲུལ་པའི་སྐུ་ངག་དབང་བློ་བཟང་བསྟན་པ་ཚེ་རིང་དཔལ་་་་་
བཟང་པོའི་རྣམ་པར་ཐར་བ་ལས་ཐུན་མོང་བ་ཙམ་བརྗོད་བྱར་བྱས་པ་ངོ་མཚར་
གཏམ་གྱི་བང་མཛོད་ཅེས་བྱ་བ་ལས་སྐུ་བལྟམས་ཤིང་ཁྱིམ་དུ་བཞུགས་པའི་་་་་་་
མཛད་པའི་རིམ་པར་ཕྱེས་པ་སྟེ་དང་བོའོ། ། །
667



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
༣. རྗེ་ཉིད་གདན་སའི་ཡབ་རྗེ་གོང་མ་དག་གི་ཁྲི་ལ་མངལ་
གསོལ་དགའ་སྟོན་དང་། ཆོས་སྡེ་ཆེན་པོ་དགེ་ལྡན་
ལེགས་བཤད་གླིང་དུ་རྒྱུད་གྲྭ་གསར་འཛུགས་དང༌།
རྗེ་བཙུན་འཇམ་དབྱངས་ཐུབ་བསྟན་རྒྱ་མཚོ་ལས་
བར་མ་རབ་བྱུང་དང་དགེ་ཚུལ་གྱི་བསླབ་པ་
དཀྱུས་གཅིག་ཏུ་བཞེས་པ་སོགས་ཀྱི་སྐོར།
སྣོན་ཟླའི་ཡར་ངོར་གདན་ས་ཆེན་པོ་ནས་རྒྱལ་ཚབ་རིན་པོ་ཆེའི་གཙོས་་་་་་
ཞབས་ཕྱི་དམངས་ཀྱིས་ཆེན་པོར་འོས་པའི་སྤྲོས་པ་ཐམས་ཅད་འདུ་བྱས་ཏེ།
གདན་སར་ཞུ་བའི་ཆེད་དུ་སྒར་ཆེན་བཏེག་ཅིང་ཉར་མཆོག་སྤྲུལ་རིན་པོ་ཆེ་་་་་་
ཞབས་ཕྱི་ཉུང་བསྡུས་བཅས་མ་དགོན་དུ་ཕེབས། བཅུ་བདུན་ལ་ཞབས་ཕྱི་བྱིངས་
སྐུ་མདུན་དུ་འབྱོར་གདོང་བཅོ་བརྒྱད་ཉིན་དེ་ཀའི་འདུ་ཁང་དུ་མཆོད་རྫས་སྣ་་་་
ཚོགས་ཚར་དུ་དངར་བའི་བསུ་བཀོད་དང་བཅས་གདན་དྲངས་ཏེ་དཀར་དམར་་
གྱི་སྟོན་ཆེན་དྲངས་ཤིང་ཁྲི་འབུལ་གྱ་ནོམ་པ་དང་བཅས་ཧོར་སྤྲུལ་སྐུ་བློ་བཟང་་་
འཕྲིན་ལས་ནས་མཎྜལ་བཤད་པ་འབྲེལ་ཆགས་པ་ཞུས་ཤིང་། མཆོག་སྤྲུལ་རིན་
པོ་ཆེ་ནས་ཀྱང་ལྗགས་བསྔོ་གསལ་དག་ཀུན་གྱི་ཡིད་ཚིམ་པ་མཛད། སྐུ་དབོན་
ཆེན་པོ་ནས་འཁྲུངས་གཞིས་སུ་བླུ་ཡོན་སྤྲོད་རྒྱུའི་འཕྲོས་མོལ་བཏང་བ་ལ། མེས་
པོ་ཚེ་ཐར་ནས་མཆོག་སྤྲུལ་དམ་པས་རྗེས་སུ་བཟུང་བ་བཀའ་དྲིན་ཤིན་ཏུ་ཆེ་བ་་་་
ལས། །རང་རེ་དགོན་གྲོང་གི་བར་དེ་འདྲའི་འོས་འགབ་ག་ལ་ཡོད་ཅེས་སློག་པའི་
འདུན་པ་དང་བསྟུན། བཅུ་དགུ་ལ་མགོན་ཁང་དུ་མགོན་པོ་ཆེ་ཆུང་དང༌། ཆོས་
རྒྱལ་གཉན་པོ་མ་བཅས་ཀྱི་མདུན་དུ་མཆོད་སྤྲིན་རྒྱ་གང་ཆེ་ཕུལ་ཏེ་འཕྲིན་ལས་་་་
668



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བཅོལ་སྨིན་རྒྱས་མཛད། ཕྱི་ཉིན་རྗེ་གོང་མ་རིམ་བྱོན་གྱིས་ཕྱག་མཚན་དུ་བཞེས་
པའི་ཆེན་པོ་ལ་འོས་པའི་མཚན་རྟགས་རྣམས་ཀྱིས་མདུན་བདར་ཏེ་མཆོག་གི་་་་་་
སྦྲུལ་པའི་སྐུ་གཙང་བདེ་རྟག་བདག་དམ་པའི་ཕ་རོལ་ཏུ་སོན་ཞིང་། རྟག་བརྟན་
ཞི་བ་གཡུང་དྲུང་གི་ཁྱད་པར་མངོན་དུ་མཛད་པ། ཟླ་བའི་མེ་ལོང་ལན་བརྒྱར་
ཕྱིས་པ་དང་མཚུངས་པའི་དགྱེས་ཞལ་འཛུམ་པའི་འོད་ཀྱིས་དཀྲིགས་ཤིང་། བལྟ་
བས་མི་ངོམས་པའི་མཚན་དཔེའི་མཛེས་པ་ཡོངས་སུ་རྫོགས་པ་ཕེབས་བྱམས་མ་་་་
བཞུགས་ཏེ། སྒར་གཞི་རྒྱས་པའི་ལུགས་སུ་བཏེག་པ་འཁྲུངས་གཞིས་སུ་བབས་
པར་དཀར་དམར་གྱི་དགྱེས་སྟོན་རྒྱ་ཆེན་བསྟར། ཉེར་གཅིག་ལ་འཁྲུངས་གཞིས་
ནས་བཏེག་སྟེ་རིམ་གྱིས་ཕེབས་པར་ལྷ་མོའི་གདན་ས་ཆེན་པོའི་གྲྭ་ས་སོ་སོའི་་་་་་
མཁན་ཁྲི་རྣམས་ཀྱིས་གཙོས་དབོན་ཆོས་མཛད་ལས་སྣེ་སོགས་དྲག་ཞན་གྱི་རྟ་བ་་་
བརྒྱ་ཕྲག་སྐོར་གྱིས་རྟ་བསུ་དང་པོ་མཛད། མཚོ་བདུན་དགོན་གྱི་ལས་སྣེ་སོ་སོ་
དང་། ང་རོ་བསོད་ནམས་བསྟན་འཛིན་ཡབ་སྲས་དང་བཅས་པའི་འབྲོག་རུ་
རྣམས་ཀྱིས་དམག་གིས་བསུས་ཏེ་གསོལ་སྟོན་དྲངས་པར་ཕྱག་དབང་བཀྲ་ཤིས་ཀྱི་
མེ་ཏོག་གི་ཆར་ཕབ། མེས་པོ་ཚེ་ཐར་དང་ཡབ་ཡུམ་སྐུ་མཆེད་སོགས་དང་། མ་
དགོན་མཚོ་བདུན་རྔ་བའི་དགོན་གསར་བཅས་ཀྱི་བླ་མ་ལས་སྣེ་སོ་སོ། མཁར་
དགུའི་ང་སྲས་ཚེ་རིང་དཔལ་ལྡན། བསྟན་བདག་རྗེ་རྒྱལ་ཆེན་པོའི་སྐུ་ཚབ། རྔ་
སྟོད་རྡོ་ཞར་དཔོན་པོ། ཐང་སྨད་ཚོ་དྲུག་ཨ་འདུ་དཔོན་ཁག་བརྒྱད་དང་། །
དབལ་ཤུལ་གཅའ་སོགས་དཔོན་ཁག་སོ་སོའི་མི་སྣའི་ཆིབས་སྐྱེལ་རྟ་བ་བརྒྱ་ཕྲག་་་
མང་པོས་བསྐོར་ཏེ་ཕེབས་པར། ཉེར་བཞི་ལ་གཅའ་ཚང་གི་གཙང་དང་དགའ་
ལྡན་གྱི་བླ་མ་གཉིས་ཀྱིས་གཙོས་སེར་སྐྱ་མང་པོས་ཆིབས་བསུ་དང་། ཐབ་བསུ་
གང་ལེགས་སྟེང་མཇལ་ཁ་དང་ལྗགས་བསྔོ་གནང་། དཔོན་པོ་ནས་ཉིན་གཅིག་
བཞུགས་རྒྱུ་ཨུ་ཚུགས་མཐར་སྐྱེལ་བྱས་པར། ཞལ་ནས། དབང་རྒྱལ་ཁྱོད་ཨུ་
669



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཚུགས་མ་བྱེད། ལགས་སོ་ཞུས། ཞེས་དགུང་ལོའི་ཚོད་ལ་དཔགས་པའི་བཀའ་
ཕེབས་བརླུང་བོ་གནང་། ཉེར་དྲུག་ལ་ལྷ་འབངས་རྐ་ཆུ་ཁ་བའི་ཆིབས་བསུ་དང་
པོར་སེར་སྐྱ་མང་བོ་སླེབས་ཤིང་། ཕྱི་ཉིན་རྐ་ཆུ་རྒྱས་སྒང་དུ་སོང་ཡང་གྲུ་བསྟེན་
མ་དགོས་པར་བདེ་བར་བགྲོད་ནུས་པ་དམ་པའི་བྱིན་རླབས་སུ་གླེང་། ཉེར་
བརྒྱད་ལ་སོག་ཚང་གིས་ཆིབས་བསུ་དང་དཀར་སྟོན་ངོས་གཙང་དྲངས་པས་ཕྱག་
དབང་དང་ལྗགས་བསྔོ་ཡིད་ཚིམ་པ་མཛད། ཉེར་དགུ་ལ་ཀུན་གཟིགས་བློ་བཟང་
འཕྲིན་ལས་ཀྱིས་དུས་འཁོར་དབང་གསན་པའི་ས་དམར་མོའི་ཐང་དུ་སྒར་བཏབ།
གཟའ་རུ། སྒོས་ར་རོང་། བྱམས་མེ་བཅས་ཀྱི་སྐྱ་སེར་སོ་སོ་རྟ་ཐབ་ཀྱི་བསུ་བ་
གང་རྒྱས་ཞུས། སེང་ཚང་མཆོག་སྤྲུལ་རིན་པོ་ཆེ་ཕེབས་པར་རྗེ་ཉིད་ནས་ཀྱང་
གཟིམས་གུར་སྒོ་ནས་བསུས་ཏེ་མཇལ་དར་རྩེ་སྤྲོད་གནང་ཞིང་ལྷོད་བཞུགས་ངོས་
གསུང་གླེང་དམར། ཕྱི་ཉིན་གདན་ས་ཆེན་པོའི་སྤྲུལ་སྐུ་ཁག་དང་དབོན་ཆོས་
མཛད་སོགས་ཆིབས་བསུ་གཉིས་པ་དང་། ལྷ་འབངས་རྐ་ཆུ་ཁ་བའི་སེར་སྐྱ་མང་
བོ་རྣམས་ནས་བསྐྱར་བསུ་བཀོད་པ་གང་ལེགས་བགྱིས་ཏེ་རྐ་ཆུ་ཁ་བར་བཞུགས་་་་
སྒར་བཏབ་པར་ཚེས་གཅིག་ལ་ཤོག་གཞུང་ནས་དཀར་དམར་གྱི་སྟོན་ཆེན་རྒྱས་་་
པར་ཞུས་ཤིང་། སྐྱ་སེར་མང་བོ་ཉིན་འཁྱོངས་ཕྱག་དབང་གིས་ཚིམ་པར་མཛད།
ཚེས་གཉིས་ལ་སྒར་བཏེག་སྟེ་རྨེ་ཆུ་ལ་གྲུས་བརྒལ་བའི་ཕྱི་ཉིན་མཛོད་དགེ་གླིང་་་་
བའི་དགོན་གྲོང་སོ་སོས་ཆིབས་བསུ་དང་དགྱེས་སྟོན་དྲངས། ཚེས་བཞི་ལ་མཛོད་
དགེ་འབོས་བོའུ་ཚང་དང་བཞག་སྡོམ་གྱི་སེར་སྐྱ་སོ་སོ་རྟ་བསུ་དང་དཀར་དམར་་
གྱི་དགྱེས་སྟོན་བསྟར། ཕྱི་ཉིན་ཧོར་ཚང་ཤིས་ཚང་རྔ་བའི་སྨེ་སྒར་གྲོང་བཅས་ཀྱི་
བསུ་བ་དང་། གདན་ས་ཆེན་པོའི་ཁྲི་གདན་ཟུར། དགོན་ཁག་སོ་སོའི་ཁྲི་བ། བླ་
སྤྲུལ་གང་ཡོད། གྲྭ་ཚང་གསུམ་གྱི་ལས་སྣེས་གཙོས་རྟ་བ་བརྒྱ་ཕྲག་མང་བོ་དང་།
ལཱ་ཁ་ཧོ་ཐོག་ཐུའི་ཞབས་ཕྱི། ཐུ་མེ་གསེར་ཁྲི་ཆང་ཝང་གི་མི་སྣ། བླ་བྲང་གཉེར་
670



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བས་གཙོས་མཐའ་བ་གོང་འོག རྒྱ་སྡེ། ཚོང་རུ། གཟའ་རུ། ཁ་གྱ་སྟོད་སྨད། །
རོང་བར། སྒར་ལུང་། ཐེ་རོང༌། སྦས་པ་ཁ་གསུམ། མ་ལག་སྒང་ཤེས། བྲག་སྒམ།
དབྱིས་སྟོད། འབྲེང་བ། སེ་བོ་རོང་སོགས་ཕྱོགས་སོ་སོའི་བསུ་བ་ཤིན་ཏུ་མང་བོ་
སའི་དྲེག་པ་ལྟ་བུ་བྱུང་ཞིང་། དགོ་ཁོག་ཏུ་གདན་ས་ཆེན་པོའི་ཆིབས་བསུ་བ་
རྣམས་དཀར་དམར་གྱི་སྟོན་མོ་རྒྱ་ཆེ་བས་ཚིམ་པར་བྱས། བཞུགས་སྒར་དུ་ཀུན་
སྤངས་ཆེན་པོ་ཀོ་ཅོ་རི་བ་འཇམ་དབྱངས་རྒྱ་མཚོ་ཞེས་པ་སྐུ་གོང་མ་བློ་བཟང་་་་
འཕྲིན་ལས་ཚང་གི་ཉེས་སྲས་འདུལ་བ་འཛིན་པ་ཆེན་པོ་དེ་མདུན་བསུར་ཕེབས་་་
པ་ལ་མཇལ་འཛོམས་བསྐྱངས། ཚེས་དྲུག་གི་ཉི་ཤར་སྐབས་སྒར་བཏེགས་པར་
གཙོས་དང་གཏེར་ལུང་གི་བླ་བྲང་སོ་སོ་དང་། རྨོག་རུ་དགོན་གྱི་བླ་གྲྭ་བཅས་
ཀྱིས་ཆིབས་བསུ་དང་ཇ་ཐབ་ཉིན་གྱི་གསེར་ཁྲི་དབོན་པོས་གཙོས་གསེར་ཁྲི་སྐུ་་་་་
སེར་གྱིས་ཆིབས་བསུ་རྒྱས་པ་ཇ་ཐབ་བཅས་ཞུས། དེ་ནས་རྗེ་བཙུན་བླ་མ་མཆོག་
གི་སྐུའི་ཕྲེང་བར་ལུགས་གཉིས་བཀའ་དྲིན་གྱིས་ཡོངས་སུ་བསྐྱངས་ཤིང་། མདོ་
སྔགས་ཟུང་དུ་འབྲེལ་བའི་ལུང་རིགས་ཀྱི་སྒྲ་དབྱངས་རྒྱུན་མ་ཆད་པར་སྒྲོགས་་་་་་་
པའི་མཁས་དབང་བྱེ་བའི་བསྟི་གནས་སུ་གྱུར་པ་གདན་ས་ཆེན་པོ་བློ་གླིང་དགེ་་་
ལྡན་བཀྲ་ཤིས་གཡས་སུ་འཁྱིལ་བའི་ཉེ་འདབས་སུ་འབྱོར་བ་ན། ཇི་སྐད་དུ། དེ་
ཚེ་རིག་གྲོལ་གཉིས་ལྡན་འདུས་པའི་ཚོགས། །མི་ཕམ་འདུས་པ་དང་བོ་ལྟར་
ལྷགས་ཏེ། །སྣ་ཚོགས་མཆོད་རྫས་ཐོགས་པའི་སེར་སྦྲེང་གིས། །ནོར་འཛིན་ལི་
ཁྲིའི་སྟོད་གཡོགས་འཛིན་པར་གྱུར། །ཅེས་པ་ལྟར། གྲྭ་ཚང་གསུམ་གྱི་བླ་མ་ལས་
སྣེ་དགེ་བའི་བཤེས་གཉེན་སོགས་ཚངས་པར་སྤྱོད་པའི་དགེ་འདུན་བགྲང་གིས་མི་
ལང་བ་ཚར་དུ་དངར་བས་དྲི་མ་མེད་པའི་ཆོས་གོས་རྣམ་གསུམ་ཚུལ་དང་མཐུན་་
པར་བགོས་ཏེ་མཆོད་རྫས་ཀྱི་བྱེ་བྲག་སྣ་ཚོགས་པ་ཐོགས་པའི་སེར་སྦྲེང་དང་།
འདུ་ཁང་ཆེན་མོའི་ཡང་སྟེང་དུ་མཆོད་རོལ་གྱི་བཀོད་པ་ངོ་མཚར་བ་དང་བཅས་་
671



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་བསུ་བཀོད་ཕུན་སུམ་ཚོགས་པས་མདུན་བདར་ཏེ། ཚོགས་ཆེན་འདུ་ཁང་
ཆེན་མོ་རྣམ་རྒྱལ་བདེ་ཆེན་དུ་གདན་དྲངས་ནས་རྗེ་གོང་མ་རིམ་བྱོན་གྱིས་བྱིན་་་་
གྱིས་བརླབས་པའི་སེངྒེའི་ཁྲི་ཆེན་པོར་བཞུགས་སུ་གསོལ་ལོ། །དེའི་སྐབས་སུ་
མཆོག་གི་སྤྲུལ་པའི་སྐུ་རིན་པོ་ཆེ་ཉིད་ནི་ངུར་སྨྲིག་གི་རྒྱལ་མཚན་སྐུ་ལ་གསོལ་་་་་
ཞིང་། སྐྱེ་བོ་སྟོང་ཕྲག་མང་བོའི་དབུས་སུ་བག་ཚ་བ་ལ་སོགས་པའི་རྣམ་པ་ཕྲ་མོ་
ཙམ་ཡང་མི་མངའ་ཞིང་། མཆོད་རོལ་སེར་སྦྲེང་རྟ་བསུ་སོགས་ལ་ཐུགས་གཡེང་
ཚུལ་ཡང་མེད་པར་ལྷོད་ཆགས་བག་ཕེབས་ཀྱི་སྒོ་ནས། དེ་ཚེ་རིང་ནས་བསྐྲུན་
པའི་བཟང་པོའི་ལས། །ཡོངས་སུ་སད་པའི་ལྷ་མི་སྟོང་ཕྲག་བརྒྱ། །ཁྱོད་ཞལ་
མཐོང་བའི་མོད་ལ་མི་བསྲུན་ཡིད། །ཉེས་བརྒྱའི་འཆིང་བ་ཀུན་ནས་ལྷོད་པར་
གྱུར། །ཅེས་གསུངས་པ་ལྟར་གྱི་ཕྲིན་ལས་ཀྱི་འཇུག་པ་གཡེལ་བ་མེད་པར་
བསྐྱངས་སོ། །དེ་ནས་མདོ་རྩ་བར། དེ་ལ་དུས་སྟོན་བྱའོ། །བལྟམས་པ་དང་
གཙུག་ཕུད་དང་དབུ་སྐྲ་དང་བྱང་ཆུབ་པའི་དུས་སྟོན་དག་ཀྱང་ངོ༌། །ཞེས་
གསུངས་པ་དང་ཕྱོགས་མཐུན་པར་མཆོག་གི་སྤྲུལ་པའི་ཟློས་གར་ཁྲིར་ཕེབས་པ་་་
ལ་སྤྲོ་བས་རྒྱུད་གང་བ་ཉེ་བར་མཚོན་པའི་ཕྱིར། གཞུང་གིས་གསོལ་སྟོན་གྱ་ནོམ་
པ་དྲངས་ཤིང་། བླ་བྲང་ཆེན་མོ་ནས་ཀྱང་དགེ་འདུན་ཡོངས་ལ་ཉིན་འཁྱོངས་
མང་ཇ་ཞུས་པའི་སྟེང་། ལུང་རིགས་སྨྲ་བ་དགེ་བའི་བཤེས་གཉེན་བློ་བཟང་ཆོས་
འཕེལ་དང་ཉི་མ་བསྟན་འཕེལ་གཉིས་ཀྱིས་སེམས་བསྐྱེད་ལས་བརྩམས་པའི་བགྲོ་་
གླེང་མཛད་དེ་ལུང་རིགས་ཀྱི་དགའ་སྟོན་ལ་རོལ་བ་དང་། གདན་སའི་མཁན་
རིན་པོ་ཆེ་གནས་གཞི་སྟོབས་ལྡན་སྤྲུལ་བའི་སྐུས་བརྟན་བཞུགས་ཀྱི་བཤད་པ་་་་་
བརྗོད་བྱ་བཟང་ཞིང་རྗོད་བྱེད་ཡིད་འཕྲོག་པ་ཞུས། གཞུང་དང་འཛིན་གྲྭ་སོ་སོ་
ནས་ཁྲི་སྟོན་དུ་དངོས་འབུལ་གྱི་རྟེན་འབྱུང་ཕུན་སུམ་ཚོགས་པ་བསྒྲིགས་ཤིང་་་་་་
ཚོགས་མང་ལ་མཇལ་ཁ་དང་། ཚོགས་པ་རྒྱ་མཚོ་ལྟ་བུའི་དབུས་སུ་གསུང་གི་
672



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
གདངས་མཐོ་ཞིང་རྗོད་པ་ཡོངས་སུ་དག་པས་ལྗགས་བསྔོ་མཛད། དེ་དག་གི་
སྐབས་སུ་དད་འདུས་ཀྱི་སྐྱེ་བོ་མཐའ་ཡས་པས་རྗེ་འདིའི་ཞལ་གྱི་དཀྱིལ་འཁོར་ལ་་
ངོམས་པ་མེད་པར་ལྟ་བ་དང་། གསུང་གི་བདུད་རྩི་ལ་ལོངས་སྤྱོད་པ་བྱུང་བས་
དགའ་དད་སྨྲ་མི་ཤེས་པ་དག་གིས་རྒྱུད་ཡོངས་སུ་གཏམས་པར་གྱུར་ཏེ་ཨེ་མ་་་་་
བདག་ཅག་གི་རྙེད་པ་འདི་ནི་ཕུན་སུམ་ཚོགས་པའོ་སྙམ་དུ་སེམས་པར་གྱུར་ཅིང་་
ཚོགས་པ་ཡོངས་ནས་དགེ་ལྡན་བསྟན་འབར་མ་གསུངས་ཏེ་མེ་ཏོག་གི་ཆར་ཕབ་་་
བོ། །དེ་ནས་མཁན་ཟུར་ཕུན་ཆུའི་རྒྱ་མཚོ་ཚང་དགུང་གྲངས་བརྒྱད་ཅུར་ཕེབ་
པས་ཆིབས་སྣ་དྲངས་ཏེ། བླ་བང་ཆེན་མོའི་ཚོམས་ཆེན་བཀའ་གདམས་ཕོ་བྲང་
དུ་གདན་དྲངས་ཤིང་རྒྱལ་ཚབ་མཆོག་གིས་གཙོས་དགོན་མ་ལག་སོ་སོའི་བླ་མ་ཆེ་་
བགྲེས་རགས་བསྡུས། འཁྲུངས་གཞིས་ཀྱི་ཡབ་ཡུམ་སོགས་ཆིབས་སྐྱེལ་ཞུ་མི་
རྣམས་དང་། ཞབས་ཕྱི་བ་དྲག་ཞན་བཅས་ལ་སྡིག་དང་མ་འདྲེས་པའི་དཀར་
སྤྲོའི་སྟོན་ཆེན་གཟབ་ཐོག་རིགས་སྨྲ་མཁས་པ་གཉིས་ཀྱིས་ཆོས་འཁོར་ལས་་་་་་་
བརྩམས་པའི་ཚོགས་ལངས་མཛད་དེ་ལུགས་གཉིས་ཀྱི་དགའ་སྟོན་དང༌། རྒྱལ་བ་
ཚེ་མཐའ་ཡས་པའི་བསྟོད་པ་ཞབས་བརྟན་གསོལ་འདེབས་བཅས་གསུང་སྒྲོགས་་་
མཛད་དེ་གཟིམས་ཆུང་དུ་ཕེབས་པར་ཀུན་སྤངས་འཇམ་དབྱངས་རྒྱ་མཚོ་ནས་ཚེ་
ལྷའི་སྣང་བརྙན་སོགས་ཀྱི་ཕྱག་རྟེན་དང་བཅས་ཕུལ་ཏེ་བརྟན་བཞུགས་ཀྱི་རྟེན་་་་་
འབྲེལ་བསྒྲིགས། སླར་ཡང་ཚོམས་ཆེན་དུ་ཞབས་སོར་བཀོད་དེ་ཁྲི་སྟོན་ལེགས་
འབུལ་རིམ་པར་བསྟར་བ་ལས། ཐོག་མར་གཙང་ལ་ཁ་ཧུ་ཐོག་ཐུ་རིན་པོ་ཆེ་ནས་
དངོས་སྐྱེས་ཕུན་སུམ་ཚོགས་པ་དང་བཅས་ལྷག་ལྷ་དུ་མའི་ཤིས་བརྗོད་དང་། །
བདེན་ཚིག་བཀྲ་ལེགས་པ་མཛད། དེ་ནས་བླ་བྲང་བཀྲ་ཤིས་འཁྱིལ་བ། ཚ་རོང་
མཆོག་རྩེ་རྒྱལ་བློན། རྨེ་རྒྱལ་བློན་འཁོར་དང་བཅས་པ་གཙོས། གཏེར་ལུང་།
ཧོར་གཙང་། རོང་བར། ཁ་གྱ། མཛོད་དགེ ཨ་མཆོག་སྟོད་སྨད། ཆོས་འཁོར།
673



བ
རྩ
'' ས* -
མ
ཨ=
།
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཟམ་ཚ། ཆོས་དཔལ་ཞིང་། རོང་ཤོག་ཁ་བཞི། དགོན་མ་ལག་བསྟན་བདག
ཆབ་འབངས། སྦྱིན་བདག་དང་བཅས་པ་ཐམས་ཅད་ཀྱིས་ཁྲི་སྟོན་ལེགས་
འབུལ་གྱི་རིམ་པ་སྤམ་མཐོར་བཏེགས་པར་ཐམས་ཅད་ལ་ཕྱག་དབང་དང་སྲུང་་་་་
མདུད་འཚེམས་མེད་དང་། བླ་བྲང་རང་ནས་དཀར་དམར་གྱི་སྤྲོ་སྟོན་རྒྱ་ཆེན་པོ་
དང༌། སྟོན་སྐལ་དུ། དངུལ་གོས་སོགས་ཀྱི་བདོག་པ་བབ་བསྟུན་གྱིས་སྩོལ་བར་
མཛད་ཅིང་། ཁྲི་སྟོན་གྱི་མཛད་སྒོའི་སྐབས་ཀུན་ཏུ་གནམ་གཤིས་ཤིན་ཏུ་ལེགས་
ཤིང་ནམ་མཁར་འཇའ་ཚོན་ཡུན་རིང་འཆར་བ་དང་། གདན་སར་འབྱོར་སྐབས་
ཀྱང་གློ་བུར་སྤྲིན་སྔོན་གསར་བ་འཁྲིགས་ཏེ་སྦྲང་ཆར་དལ་བུར་འཇོ་བ་སོགས་ངོ་
མཚར་བའི་ལྟས་ཀྱང་མང་དུ་བྱུང་། ཟླ་བ་དེ་གའི་ཉ་ནས་རི་ཁྲོད་གཟིམས་ཆུང་
དུ་བཅར་བཞུགས་མཛད་ཅིང་། ལྷ་མོའི་ཉིན་གྱི་གྲྭ་ཚང་ལ་ཡང་ཁྲི་སྟོན་གྱི་མང་
ཇ་ཉིན་འཁྱོངས་ཞུས། འཛིན་གྲྭ་སོ་སོ་ནས་རྩོད་རྒྱུགས་ཡུན་རིང་ཕུལ་ཏེ་མདོ་
སྔགས་ཀྱི་གཞུང་ཆེན་མོའི་དགོངས་པ་ལུང་དང་རིགས་པའི་འབེལ་གཏམ་གྱི་སྒོ་་་
ནས་གཏན་ལ་འབེབས་པའི་སྒྲུབ་པའི་མཆོད་པས་ཡང་དག་པར་མཉེས་པར་བྱས་
སོ། །དེ་ལྟར་ཉིན་ཤས་ལ་ཁྲི་སྟོན་ལེགས་འབུལ་གྱི་བགྱི་བ་རྣམས་གྲུབ་རྗེས། གྲྭ་
ཚང་གསུམ་གྱི་འཛིན་གྲྭ་སོ་སོ་ནས་པོ་ཏི་ལྔའི་རྩ་བ། རྗེའི་ལེགས་བཤད་མང་བོ།
ཡིག་ཆ་རང་གི་སྤྱི་མཐའ་དཔྱོད་སོགས་དང་། རྒྱུད་དང་རྒྱུད་འབྲེལ་ལམ་རིམ་
སོགས་རྩི་བཞག་རྣམས་དང་གཞུང་ཆེན་མང་བོ་དང་ཆོས་སྤྱོད་སོགས་འདོན་་་་་་་
རྒྱུགས། དབྱངས་དང་གར་ཐིག་སོགས་གྱི་རྒྱུགས་འབུལ་རྣམས་ཉིན་བཞིན་བར་
མ་ཆད་པར་བཞེས་ཤིང་། སྐུ་བཅར་ཀུན་སྤངས་པ་ནས་ཕྲལ་སྦྱར་གྱི་ཀློག་སློབ་
བཞིན་པའི་འཕྲོས་ཆོས་སྤྱོད་འགའ་རེ་ཞུས། གྲོ་ཞུན་ཟླ་བའི་ཡར་ངོང་སྐུ་དབོན་
ཆེན་མོ་ནས། རྒྱལ་ཚབ་ཚང་དང་དབོན་ཆུང་རྒྱལ་མཚན། དྲུང་ཆེན་བློ་བཟང་
སངས་རྒྱས། མེས་པོ་ཚེ་ཐར་ཡབ་རྗེ་སོགས་གྲོས་དབང་ནང་བསྡུས་ལ། ཡོངས་
674



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
འཛིན་དུ་བཀུར་རྒྱུའི་དགེ་བའི་བཤེས་གཉེན་ནི་ལེགས་ཚོགས་ཀྱི་རྩ་བར་འགྱུར་་་
གཤིས་གང་བྱུང་མི་རུང་བས། ཡོངས་འཛིན་གྱི་གདན་གཟོས་སུ་ལ་ཞུ་བ། སྔར་
པཎ་ཆེན་ཐམས་ཅད་མཁྱེན་པར་རྒྱལ་ཚབ་ཀླུ་སྒྲུབ་ཚང་ཡོངས་འཛིན་དུ་བཞུགས་
རྒྱུར་ཁོ་བོས་གསང་སྟབས་ཀྱིས་བརྟག་པ་ཞུས་པར། འབྲིང་ཙམ་ཞིག་ཏུ་ལུང་
བསྟན་འདུག་པས་ཇི་ལྟར་བགྱི་ཞེས་གྲོས་འགོ་བཏོན་པར། རྡོ་རྗེ་འཆང་ཡབ་
སྲས་གཉིས་ལ་ཞུས་ན་བཟང་བར་གྲོས་མཐུན་སྟེང་དེ་དོན་ཞུ་བར་དྲུང་ཆེན་་་་་་་
སངས་རྒྱས་པ་དམ་པ་རྣམ་གཉིས་ཀྱི་སྐུ་དྲུང་དུ་ཆེད་མངགས་མཛད། ཁོང་ནས་
ཀྱང་ཡབ་སྲས་སོ་སོར་དེ་ལུགས་ཀྱི་ཞལ་བཀོད་ཞུས་པར་གསུང་མཐུན་པར་སྤྱི་་་་་
བབས་སུ། འཕྲལ་ཕུགས་གཉིས་ཀར་གཅིག་འཐུས་སུ་བསྟེན་ཆོག་པ། གྲགས་པ་
དང་ཟིལ་ཆེ་བ། ཕྱོགས་གང་ནས་ཀྱང་ངོམ་ཕེར་བ་གཤིས་ཀྱི་མི་གཞི་བཟང་བ།
མདོ་སྔགས་ཀྱི་སྐུ་ཡོན་ཆེ་བ། རང་ས་ནས་ཚུགས་ཐུབ་པ། ཞི་དྲག་གི་ཐབས་ལ་
མཁས་པ། ལུགས་གཉིས་ཀྱིས་སྐྱོང་ཤེས་པ་ཞིག་གལ་ཆེ་ནའང་། དེ་འདྲའི་
འཛོམས་ཆེ་བ་ཞིག་དཀའ་བས། རེ་ཞིག་རྒྱལ་ཚབ་ཚང་ནས་ཀློག་དང་ཆོས་སྤྱོད་
སོགས་ཕུལ་ན་ཆོས་སྲིད་ཉིས་ཆར་ནས་བབས་འབྲེལ་ཆེ་བར་བཀའ་སྩལ་ཅིང་།
ཁྲི་ཆེན་རྡོ་རྗེ་འཆང་ཆེན་པོ་ད་ལོ་འདིར་ལྷ་མོའི་གདན་སར་ཆིབས་ཞལ་བསྒྱུར་ཏེ་
མཆོག་སྤྲུལ་རིན་པོ་ཆེར་རབ་བྱུང་དགེ་ཚུལ་དང་། ཆོས་རྒྱུན་ཉེར་མཁོ་མང་ཙམ་
སྩོལ་བའི་གསོལ་བ་ནན་ཆེར་བཏབ་པར་ཞལ་བཞེས་བཟང་པོ་ཐོབ། མི་སྣ་སླར་
འབྱོར་འཕྲལ་སྐུ་དཔོན་དམ་པ་ནས་དེ་དོན་གྲོས་དབང་སྤྱི་ཁྱབ་ཏུ་བསྒྲགས་ཏེ།
ཁྲུམས་སྟོད་ཟླ་བའི་དགའ་བ་དང་པོའི་ཉིན་སྔོན་སྐྱབས་རྗེ་ཐུབ་བསྟན་ཉི་མས་་་་
བཤད་གྲྭ་གསར་བཙུགས་སྐབས་རྟེན་འབྲེལ་གྱི་ཁྱད་ལ་དགོངས་ནས་རྒྱན་དྲུག་་་་
མཆོག་གཉིས་ཀྱི་མཚན་བཏགས་པའི་གྲྭ་རྒྱུན་རྣམས་ནི་ལུང་རྟོགས་ཀྱི་བདག་ཉིད་
བླ་མ་དང་གྲྭ་ཚང་ལ་ཕན་སླེབས་ཆེ་བའི་དམ་པ་ཤ་སྟག་ཏུ་བྱོན་པའི་ནང་མཚན་་་
，
675



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཚོགས་ཆེན་མཁན་པོ་དང་། རྗེ་བློ་བཟང་འཕྲིན་ལས་ཀྱི་མཚན་ཞབས་རིམ་པར་
མཛད་པ་མཁན་པོ་ཀླུ་སྒྲུབ་རིན་པོ་ཆེའི་ཡང་སྤྲུལ་སྐུ་ཚེ་འདིར་ཡང་གདན་ས་གོང་
འོག་གི་མཁན་ཁྲི་མཐར་ཕྱིན་ཅིང་། སྐུ་ཕྲེང་དགུ་བའི་རྒྱལ་ཚབ་མཛད་བཞིན་པ།
ཕྱིས་རྗེ་འདིའི་ཡོངས་འཛིན་དང་། རྒྱལ་ཚབ་རིམ་བཞིན་གནང་ཞིང་། སྐུ་ཕྲེང་
བཅུ་གཅིགས་པས་ཀྱང་རིགས་བདག་ཏུ་བཀུར་བ་སོགས་རོང་ཆེན་སྐུ་ཕྲེང་གི་་་་་
འཕྲིན་ལས་ཀྱི་འཇུག་པ་མཁའ་ཁྱབ་ཏུ་སྤྲོ་བ་ལ་ཐུགས་བསྐྱེད་ཀྱི་གོ་ཆ་བརྟན་པོར་
བགོས་པ་རྒྱལ་ཚབ་དམ་པ་རྗེ་ཀླུ་སྒྲུབ་སྤྲུལ་པའི་སྐུ་ཐར་འདོད་འགྱུར་མེད་རྒྱ་མཚོ་
དཔལ་བཟང་བོར་ཡོངས་འཛིན་དམ་པའི་ཆེ་འདོན་ཞུས་ཏེ་བླ་བྲང་ཆེན་མོ་ནས་་་
མཎྜལ་སྐུ་གསུང་ཐུགས་རྟེན་ཟང་ཟིང་གི་བདོག་པ་བཅས་བསྟར། སྐུ་དབོན་ཆེ་
ཆུང་གིས་གཙོས་ནང་པའི་ལས་ཚན་རྣམས་དང་། གཞུང་དང་གྲྭ་ཚང་སོ་སོ་ནས་
ལེགས་དར་ཕུལ་ཞིང་སྐུ་ཡོན་གྱི་ཞབས་སྐུལ་གེགས་མེད་ལམ་རྒྱུག་གི་ཕྱིར་སྐུ་་་་་
གདུང་རིན་པོ་ཆེའི་མདུན་རྣམ་ལྔའི་མཆོད་པ་བརྒྱ་ཚར་རེ་དང་བཅས་ཕུལ་ཏེ།
བླ་མ་མཆོད་པའི་ཆོ་གའི་སྒོ་ནས་འཕྲལ་ཡུན་གྱི་བཞེད་དོན་ལྷུན་གྱིས་འགྲུབ་པའི་
ཐུགས་སྨོན་དང་མཆོད་མཇལ་སྨིན་རྒྱས་སུ་གནང་། དེ་ནི། སྤྱོད་འཇུག་ལས། །
རྟག་པར་དགེ་བའི་བཤེས་གཉེན་ནི། །ཐེག་ཆེན་དོན་ལ་མཁས་པ་དང་། །བྱང་
ཆུབ་སེམས་དཔའི་བརྟུལ་ཞུགས་མཆོག །སྲོག་གི་ཕྱིར་ཡང་མི་གཏང་ངོ༌། །ཞེས་
གསུངས་པའི་རྒྱལ་སྲས་ཀྱི་རྣམ་ཐར་ཕྱག་ཏུ་བསྟར་བ་ཡིན་ནོ། །འགྱངས་མིན་སྐུ་
ཉེ་རྣམས་དངུལ་གོས་གྱོན་པ་བཞོན་རྟ་སོགས་དངོས་སྐྱེས་ཀྱིས་ཚིམ་པར་བྱས་ཏེ་་་
རང་ཡུལ་དུ་བསྐྱོད་ཅིང་དགུན་སྐུ་བཅར་རི་བས་སྔར་མུས་ཆོས་སྤྱོད་སོགས་་་་་་་
འབུལ་ངོས་བཅད་རྒྱུའི་ཚུལ་དུ་བཞུགས། སྐབས་ཤིག་ཡོངས་འཛིན་ཚང་ནས་
ཀུན་གཟིགས་ལྔ་བའི་གསུང་གི་ལུགས་གཉིས་བསླབ་བྱར་གཟིགས་བཞིན་པ་ལ་རྗེ་
འདི་ཕེབས་ཏེ་ཕྱག་དཔེ་བླངས་ནས། གསོལ་བ་བཏབ་ན་དོན་ཀུན་འགྲུབ་པར་
676



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
འགྱུར་ཅེས་པ་ཐོལ་བྱུང་དུ་གསུངས་པས་རྟེན་འབྲེལ་ལེགས་པ་བྱུང་། རྒྱལ་ཟླའི་
ནང་རྔ་བའི་དགོན་གསར་གྱི་རྒྱུད་གྲྭ་གསར་བཙུགས་ལ་ཆོས་ཐོག་དང་འགྲིགས་་་
ལམ་སོགས་མ་དགོན་བཞིན་ཆ་ཚང་བར་བྱེད་རྒྱུའི་ལྗགས་བཀོད་གནང་ཞིང་དགེ་
བསྐོས་གསར་བསྐོས་ཆེད་མངགས་དང༌། ཁྲི་བའི་ཐོག་མར་རྒྱུད་པ་མཁན་ཟུར་
གཙང་བླ་མཆོག་སྤྲུལ་བློ་བཟང་ལུང་རིགས་རྒྱ་མཚོ་ལ་བཀའ་བསྒྱུར་གནང༌།
རབ་བྱུང་བཅུ་དྲུག་པའི་ཐོག་མ་མེ་ཡོས( སྤྱི་ལོ༡༩༢༧) གནམ་ལོ་གསར་ཚེས་ཀྱི་་
དགྱེས་སྟོན་དང་ལྷ་མོའི་ཚེས་གཏོར་ཕུལ་ཞིང་། དགའ་སྟོན་ལེགས་འབུལ་གྱི་
རྟེན་འབྱུང་རྒྱས། བདེ་ཡངས་ནས་ཚོགས་ཡོངས་ལ་ཕྱག་བྱིན་སྩལ་ཅིང་རིགས་སྨྲ་
གཉིས་ཀྱིས་ཚོགས་ལངས་དང་མང་མས་གནས་བཅུ་སོགས་ཞལ་འདོན་གང་རྒྱས་་་
མཛད། འདི་སྐབས་གནས་བཅུའི་ཐུགས་འཛིན་གྲུབ་བསྟུན་རྨེ་རྒྱལ་ཁང་ནས་
ཕུལ་བའི་གནས་བཅུའི་ཞལ་ཐང་རྒྱ་ནག་མ་གསར་བཀྲམ་གྱིས་གནས་བཅུ་་་་་་་
གསུངས་ཏེ་རྟེན་འབྲེལ་བསྒྲིགས། སྐུ་བཅར་རི་ཁྲོད་པས་དགོངས་པ་ཞུས་པར་
ཁོང་གིས་གཞོན་ནུ་ནས་སྐུ་རྫི་བྱས་པས་ཐུགས་འདྲིས་ཧ་ཅང་ཆེ་བས་ཞབས་པད་་
དུ་གནས་པ་ཐམས་ཅད་ཀྱིས་འབྲལ་མི་ཕོད་པའི་སེམས་འཚེར་ཆེ་ཞིང་། ཡབ་
ཡུམ་སོགས་ནས་བཞུགས་རྒྱུ་ནན་ཆེར་ཞུས་པ་ན་རྗེ་རང་ནས་ཨ་ཁུ་ཕེབས་ཀི་་་་་
ཆུག ཁོང་ལ་རེ་ལྟོས་བྱེད་པའི་བན་དྷེ་སོགས་སྙིང་རྗེ་གསུངས་ཏེ་ཐུགས་མི་བདེ་
བའི་རྣམ་པ་ཡེ་མེད་པར་དངུལ་གོས་སོགས་ཀྱི་དངོས་སྐྱེས་ཕུལ་ནས་རི་ཁྲོད་རང་
དུ་ཐེགས། ཉིན་གསུམ་རིང་ཐེ་བོ་ཡར་མངོན་པ་དགེ་བཤེས་དམ་ཆོས་རྒྱ་མཚོ་
བས་རབ་འབྱམས་པའི་དམ་བཅའ་བཞག་པར་གཟིགས་རྟོག་མཛད། ཚེས་
བརྒྱད་ལ་ཡོངས་འཛིན་རིན་པོ་ཆེ་ལས་འཇམ་དཔལ་མཚན་བརྗོད་ཐུགས་འཛིན་་
གྱི་དབུ་བཙུགས་ཤིང་བཅུ་བཞི་དང་བཅོ་ལྔ་ལ་རིམ་པར་འཆམ་གཟིགས་དང་་་་་་
དད་འདུས་བྱིངས་ལ་ཕྱག་དབང་སྩལ། སྨོན་ལམ་གྲོལ་རྗེས་བཅད་རྒྱུའི་ཚུལ་དུ་
677



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཡོངས་འཛིན་རིན་པོ་ཆེའི་མདུན་ནས་ལྗགས་ཀློག་དང་ཐུགས་འཛིན་ལ་བརྩོན་པ་
དང་། དབོ་ཟླའི་ཚེས་ལ་ཁྲི་བ་འགའ་རེའི་བསྐོ་བཞག་གནང་། རྔ་དགོན་དགེ་
ལྡན་ལེགས་བཤད་གླིང་དུ་དུས་འཁོར་གྲྭ་ཚང་འཛུགས་རྒྱུའི་ཉེར་བསྡོགས་སྔར་་་་་
ནས་གྲུབ་ཡོད་པ་ལྟར་འདི་ལོར་རིགས་ལྡན་མ་འགགས་པ་ཆེན་པོ་ཁྲིར་བཞུགས་་་
ཀྱི་དུས་ཚེས་དགེ་བ་དང་བསྟུན་སྒྲུབ་མཆོད་གསར་འཛུགས་བྱེད་རྒྱུའི་ཞལ་བཀོད་
མཛད་པར་དགོན་དེ་གའི་མགར་དགེ་བློ་བཟང་ཟེར་བ་རྗེ་གོང་མ་བློ་བཟང་་་་་་
འཕྲིན་ལས་ནས་མེ་ཡོས་ལོར་འཛུགས་རྒྱུའི་ཞལ་བཀོད་ལུང་བསྟན་ཚུལ་དུ་གནང་
བ་དད་འདུན་རྣམ་པར་དག་པས་སྤྱི་རྫས་གང་དགོས་སྦྱོར་འཇགས་བྱས། རྔ་བ་
ནས་སྔ་ཕྱིར་གདན་ཞུ་ནན་ཆེར་བགྱིས་ཀྱང་སྐུ་དབོན་ཆེན་མོ་ནས་རེ་ཞིག་ཕྱིར་་་
འཐེན་གྱི་བཀོད་ཁྱབ་བྱས། ཐེག་པ་ཆེན་པོའི་ལམ་འབྲས་ཡོངས་སུ་རྫོགས་པ་
ཐོས་བསམ་སྒོམ་པས་ཕྱིན་ཅི་མ་ལོག་པར་གཏན་ལ་འབེབས་པ་ལ་དགེ་བའི་་་་་་
བཤེས་གཉེན་གང་རུང་རུང་གིས་མི་ཆོག་པར། མདོ་སྡེ་རྒྱན་ལས། བཤེས་གཉེན་
དུལ་བ་ཞི་བ་ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་ཕྱུག །དེ་ཉིད་
རབ་ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་བསྟེན། །
ཞེས་གསུངས་པའི་མཚན་ཉིད་ཐམས་ཅད་ཡོངས་སུ་རྫོགས་པ་ཞིག་དགོས་པར་་་་་
གཟིགས་ནས། ཁྲི་ཆེན་རྡོ་རྗེ་འཆང་རྗེ་མཉྫའི་ཞབས་སུ་སྔ་མོ་ནས་གསོལ་བ་ཡང་
ཡང་བཏབ་པ་ལྟར་ཆིབས་ཞལ་བསྒྱུར་བར། མདོ་རྩ་བར། མདོ་སྡེ་འཛིན་པ་
འོངས་ན་གདུགས་དང་རྒྱལ་མཚན་དང་བ་དན་ལ་སོགས་པ་དག་གིས་བསུ་བར་་་་
བྱའོ། །འདུལ་བ་དང་མ་མོ་ཡང་ངོ༌། །དཔག་ཚད་ཕྱེད་དང་གསུམ་དུའོ། །མ་
ནུས་ན་རྒྱང་གྲགས་ལྔར་རོ། །ཞེས་པའི་དགོངས་པ་བཞིན་ཆིབས་བསུ་རིམ་པ་
གསུམ་སོགས་ཀྱི་བཀུར་སྟི་དང་བཅས་ཧོར་ཟླ་དྲུག་པའི་བཟང་བ་དང་པོར་་་་་་་་
གདན་སར་ཕྱག་ཕེབས་པར་དགེ་འདུན་ཡོངས་ནས་མཆོད་རྫས་སྣ་ཚོགས་ཐོགས་་
678



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
པའི་སེར་སྦྲེང་དང་བཅས། གཟིམས་ཆུང་སྒོར་རྗེ་འདིས་ཡན་ལག་ལྔ་ས་ལ་
གཏུགས་པའི་གུས་ཕྱག་སྔོན་དུ་བཏང་ནས་མཇལ་དར་ཕུལ་བར། རྗེ་བླ་མ་
མཆོག་ནས་ཀྱང་ཕྱག་ལན་དང་མཇལ་དར་རྩེ་སྤྲོད་མཛད། རྗེ་ཨ་བྱཱ་ཞབས་ནས་
བཀའ་ཆོས་གསན་པའི་ཐོག་མར་གོ་རིམ་མ་ལོག་པའི་ལྗགས་བཀོད་སྔར་ནས་་་་་་
ཁྲིགས་ཆགས་སུ་གནང་བ་དང་བསྟུན་ཏེ། དུས་གསུམ་རྒྱལ་བ་ཐམས་ཅད་ཀྱི་
ཞལ་ཚབ། ལུང་རྟོགས་ཀྱི་ཡོན་ཏན་རྒྱ་མཚོ་ལྟ་བུ་ལ་རང་དབང་འབྱོར་བ།
དཀྱིལ་འཁོར་རྒྱ་མཚོ་སྤྲོ་ཞིང་བསྡུ་བའི་བྱེད་པོ། སྙིགས་དུས་ཀྱི་ཐམས་ཅད་
མཁྱེན་ཅིང་གཟིགས་པ་ཆེན་པོ་དོན་གྱི་སླད་དུ་མཚན་ནས་སྨོས་ཏེ་རྡོ་རྗེ་འཆང་
དབང་རྗེ་བཙུན་འཇམ་དབྱངས་ཐུབ་བསྟན་རྒྱ་མཚོ་དཔལ་བཟང་པོའི་ཞབས་་་་་
དྲུང་ནས་ཆོས་འབྲེལ་གྱི་དང་པོར་སྔགས་ཆེན་དཀོན་མཆོག་རྒྱལ་མཚན་གྱི་ལམ་་་
རིམ་ཚིགས་བཅད་མའི་ལྗགས་ལུང་གསན། སྐྱེས་རབས་ལས། ཁྱིམ་ན་གནས་པ་
རྣམས་ནི་ཚུལ་ཁྲིམས་ཀྱི་གཉེན་པོར་འགྱུར་ཞིང་གནོད་པའི་ཕྱིར་བདག་ལ་ཕན་་་་
པར་འདོད་པ་རྣམས་ནི་ཁྱིམ་ན་གནས་པ་ཡོངས་སུ་གཏོང་ངོ༌། །ཞེས་གསུངས་པ་
ལྟར་ཁྱིམ་ན་གནས་པའི་ཉེས་དམིགས་ཡོངས་སུ་གཟིགས་ནས་རབ་ཏུ་བྱུང་བའི་་་
ཚུལ་ཁྲིམས་རྣམ་པར་དག་པ་ནམ་ཞིག་ན་འཐོབ་པར་འགྱུར་སྙམ་པ་རྒྱུན་ཏུ་་་་་་
འཁྲུངས་པའི་སྟེང་། ད་ནི་མཚན་ཉིད་ཐམས་ཅད་ཡོངས་སུ་རྫོགས་པའི་མཁན་
པོར་འོས་པའི་འདུལ་བ་འཛིན་པ་འདི་ལྟ་བུ་དང་མཇལ་བ་ན་སོ་སོར་ཐར་བའི་་་་
སྡོམ་པ་ནོད་པ་ཞིག་ཅིས་ཀྱང་བྱའོ་སྙམ་དུ་དགོངས་ཏེ། སྟོན་པ་ཡང་དག་པར་
རྫོགས་པའི་སངས་རྒྱས་ཀྱིས་དྲང་སྲོང་ལྷུང་བ་རི་དྭགས་ཀྱི་ནགས་སུ་བདེན་་་་་་
བཞིའི་ཆོས་འཁོར་ཐོག་མར་བསྐོར་བའི་དུས་ཆེན་ཁྱད་པར་ཅན་དང་བསྟུན།
བརྟན་མཁས་ཀྱི་ཡོན་ཏན་གཉིས་དང་ལྡན་ཞིང་འདུལ་བ་འཛིན་པ་ལ་འཕགས་་་
པ་ཉེ་བར་འཁོར་དང་མཚུངས་པ་མཁན་ཆེན་དམ་པ་དེ་ཉིད་ཀྱི་མདུན་ནས་བར་
679



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མ་རབ་བྱུང་གི་ཚུལ་ཁྲིམས་དང་དགེ་ཚུལ་གྱི་བསླབ་པ་དཀྱུས་གཅིག་ལ་བཞེས་་་་
པར་མཛད་དེ། ཐུགས་རྒྱུད་སོ་སོ་ཐར་བའི་ཚུལ་ཁྲིམས་ཀྱི་བསླབ་པ་རིན་པོ་ཆེས་
གཏམས་པས་ལྷ་དང་བཅས་པའི་འགྲོ་བ་ཡོངས་ཀྱིས་ཕྱག་བྱ་བའི་གནས་སུ་གྱུར་་་
ཅིང་། མཁན་པོ་རིན་པོ་ཆེས་སྟོན་པའི་སྣང་བརྙན་རྒྱ་གར་མ་བྱིན་རླབས་ཀྱི་གཟི་
འོད་འབར་བ་ཞིག་སྩལ་ཏེ་མཚན་སྔོན་པཎ་ཆེན་ཐམས་ཅད་མཁྱེན་པས་སྩལ་བ་་་
ཉིད་རང་སོར་བཞག་གོ། །དེ་ཡང་ཚུལ་ཁྲིམས་ལེན་པ་ལ་དཔའ་བ་ཙམ་མ་ཡིན་
པར། རིན་ཆེན་ཕྲེང་བ་ལས། དེ་ནས་རབ་ཏུ་བྱུང་བ་ཡིས། །དང་པོར་བསླབ་ལ་
རབ་གུས་བྱ། །སོ་སོར་ཐར་བ་འདུལ་བཅས་དང་། །མང་ཐོས་དོན་གཏན་དབབ་
ལ་བསྒྲིམས། །ཞེས་གསུངས་པ་ལྟར་སྲུང་སྡོམ་གྱི་མཚམས་རྣམས་མཁྱེན་པར་
མཛད་དེ་བསླབ་པ་རིན་པོ་ཆེ་མིག་འབྲས་ལྟར་སྲུང་བ་ལ་དུས་འདིར་འགྲན་ཟླ་་་་
མེད་པར་མཛད་དོ། །
༤ བཤེས་གཉེན་དུ་མ་ལས་དབང་དང་བཀའ་ཆོས་གསན་
བཞེས་དང་། རྔ་བའི་དགོན་གསར་དུ་ཁྲི་སྟོན་མཛད་སྒོ།
སྡེ་འདིར་དུས་འཁོར་གྲྭ་ཚང་གསར་འཛུགས་ཀྱི་སར་
བྱིན་འབེབས་བཀའ་དྲིན་བསྐྱངས་པའི་སྐོར།
ཉིན་དེར་སྲད་རྒྱུད་བླ་མའི་རྣལ་འབྱོར་གྱི་ཁྲིད་དང་། འཇིགས་བྱེད་བཅུ་
གསུམ་མའི་དབང་གི་སྟ་གོན་སྔོན་དུ་བཏང་ཞིང་། དེ་ནུབ་མཚན་ལམ་དུ་ཤ་ཞིག་
འཚེད་ཅིང་བཞེས་པ་བྱུང་བ་ཕྱི་ཉིན་བླ་མའི་སྙན་དུ་ཕུལ་བར་ཧ་ཅང་དགྱེས་ཚོར་
མཛད། ཚེས་ལྔའི་ཉིན་རྡོ་རྗེ་འཆང་ཆེན་པོ་ཉིད་རྒྱལ་བ་ཀུན་གྱི་ཡབ་གཅིག་
འཇམ་དཔལ་བརྟན་པའི་འཁོར་ལོ་སྲིན་པོ་ཁྲོས་པའི་གར་དུ་བསྒྱུར་བ་འཇིགས་
680



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
མཛད་རྡོ་རྗེ་བཅུ་གསུམ་ལྷའི་འཁོར་ལོའི་གཙོ་བོར་བཞེངས་ཏེ། མཆོག་གི་སྤྲུལ་
པའི་སྐུ་རིན་པོ་ཆེ་སྐུ་ཚེ་འདིའི་དབང་དུ་བྱས་པའི་དཀྱིལ་འཁོར་དུ་ཐོག་མར་་་་་
བཅུག་ནས་གསང་མཚན་རིན་ཆེན་རྡོ་རྗེ་ཞེས་གསོལ་ཅིང་། དབང་བཞི་ཡོངས་
རྫོགས་སྨིན་རྒྱས་སུ་སྩལ། དེ་ནས་རིམ་པར། དཔའ་བོ་གཅིག་པ་དང་། མི་
འཁྲུགས་པ་ལྷ་དགུའི་དབང་དང༌། བསྟན་སྲུང་ཆེན་པོ་རྡོ་རྗེ་གུར་གྱི་དབང་
རྣམས་དང་། རིགས་གསུམ་སྤྱི་སྒྲུབ། འཇམ་དབྱངས་དམར་སེར། སྒྲོལ་དཀར། །
གྲུབ་རྒྱལ་ཚེ་དབང་། གུར་ལྷ་བརྒྱད་དང་། ཆོས་རྒྱལ་ཕྱི་སྒྲུབ་རྣམས་ཀྱི་རྗེས་
གནང་། འདུལ་བ་རྒྱ་མཚོའི་སྙིང་བོ་དང་མཚན་བརྗོད་སོགས་ཀྱི་ལུང་བཅས་
ཆོས་བཀའ་ཚན་མི་ཆུང་བ་བཀའ་དྲིན་བསྐྱངས་པ་ལ་མཎྜལ་སྐུ་གསུང་ཐུགས་་་་་་
རྟེན་རྒྱ་དངུལ་རྟ་རྨིག་མ་བཞི། ཆིབས་ཆིབས་རོགས་སོགས་དངོས་འབུལ་ཕོན་ཆེ་
བ་ཕུལ་ཏེ། སྐུ་དབོན་ཆེན་མོ་ནས་སླད་དུའང་ཆིབས་ཞལ་བསྒྱུར་ངོས་ཆོས་
བཀའ་རྒྱ་ཆེན་བཀའ་དྲིན་སྐྱོང་བ་དང༌། མཆོག་སྤྲུལ་རིན་པོ་ཆེ་སྐུ་ཚེ་བརྟན་ཅིང་
མཁས་བཙུན་བཟང་པོའི་རྣམ་ཐར་བདག་གིར་བཞེས་པ་སོགས་ལས་བརྩམས་་་་་་
པའི་སྐྱབས་འཇུག་གནད་འགྲོ་སྙན་དུ་གསོལ་བར་གང་ཅིའི་བསླབ་སྟོན་དང་རྟེན་
འབྲེལ་ལ་དགོངས་པའི་ཞལ་བཞེས་མཛད་ཅིང་ཞབས་བརྟན་གསོལ་འདེབས་་་་
ལྗགས་རྩོམ་གྱི་ལུང་ཡང་བཀའ་དྲིན་བསྐྱངས། ཕྱི་ཉིན་ཁྲི་ཆེན་རྡོ་རྗེ་འཆང་ཆེན་
པོ་སླར་ཆིབས་བསྐྱོད་མཛད་པར་རྗེ་འདིས་སྐྱེལ་ཐུང་མཛད་དེ་སྐུ་དབོན་ཆེན་མོ་་་
སོགས་ཆིབས་སྐྱེལ་དུ་མངགས། དེ་ནས་སྔ་མུས་མཚན་བརྗོད་ཐུགས་འཛིན་གྲུབ་
པ་དང་བླ་མཆོད་སོགས་ཆོས་སྤྱོད་འགའ་རེ་ཐུགས་འཛིན་མཛད་བཞིན་པའི་་་་་་
སྐབས་ཚེས་ཉེར་གཅིག་ལ་གློ་བུར་ཤིང་བཟའ་མཆོག་སྤྲུལ་རིན་པོ་ཆེ་ཕེབས་པར་་་
ཆིབས་བསུ་དང་བཅས་བླ་བྲང་གློ་སྒོར་མཇལ་དར་རྩེ་སྤྲོད་གནང་ཞིང་། རྗེ་ཤིང་
བཟའ་མཆོག་ནས་ཁྲི་སྟོན་དགྱེས་དར་དངུལ་དང་ཡོ་བྱད་སོགས་སྤམ་མཐོ་བ་་་་་
681



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཕུལ། བསྟན་འགྲོའི་དཔུང་གཉེན་དམ་པ་རྗེ་ཤིང་བཟའ་རིན་པོ་ཆེ་བློ་བཟང་
བཤད་སྒྲུབ་དམ་ཆོས་རྒྱ་མཚོའི་མདུན་ནས། བདེ་མཆོག་དཀར་པོ་དང་། རྗེ་
བཙུན་མྱུར་མ་དཔའ་མོའི་རྗེས་གནང་། འཇིགས་བྱེད་བདུད་ལས་རྣམ་རྒྱལ་གྱི་
ཆོ་གའི་ལུང་སོགས་གསན་ནས་དངུལ་རྡོ་ཚད་བདུན་དང་ཆིབས་ཆིབས་རོགས་་་་་
སོགས་དངོས་འབུལ་ཕོན་ཆེ་བ་ཕུལ་ཏེ་ཉེར་ལྔའི་ཉིན་སྐྱེལ་ཐུང་དང་བཅས་ཤིང་་་་
བཟའ་རིན་པོ་ཆེ་ཕྱིར་ཕེབས། ཚ་ཁོ་ནས་གདན་ཞུ་ཡང་ཡང་ཕུལ་དོན་ལྟར་གྲོ་
ཞུན་ཟླ་བའི་དགའ་བ་དང་པོའི་ཉིན་ལྷ་ཁང་སོ་སོར་མཆོད་མཇལ་གནང་ཞིང་་་་
ཚེས་གསུམ་ལ་བཞུགས་སྒར་བཏེགས། རྐ་ཆུ་ཁའི་ལྷ་འབངས་དང་། ཚ་ཁོའི་མ་
དགོན་དང་། མཁར་དགུའི་ང་རོ་སོགས་ཀྱི་ཆིབས་བསུ་རིམ་པར་འབྱོར་ཞིང་།
ཚེས་བཅུའི་ཉིན་གློ་གདོས་ནས་བསྟན་བདག་ཆེན་མོ་རྨེ་ཞིང་སྐྱོང་བཀྲ་ཤིས་ཡབ་་་
སྲས་དང་རྔ་བའི་དགོན་གསར་གཙོས་མ་བློན་གྱི་སྐྱ་སེར་སྟོང་ཕྲག་བརྒལ་བས་་་་་
ཆིབས་བསུ་དང་བཅས་ཕེབས་པར། ཕྱི་ཉིན་དགོན་གྲོང་སྤྱི་ནས་དཀར་དམར་གྱི་
དགྱེས་སྟོན་དྲངས། བསངས་ཆེན་བཏང་ཞིང་དགྲ་ལྷའི་དཔངས་བསྟོད་དང་
དམག་ལ་ཕྱག་ནས་འཐོར་བ་གནང༌། བཅུ་བཞིའི་ཉིན་གཞུང་དར་ལུང་གོང་མ་
ནས་བསྟན་བདག་ཚ་རོང་མཆོག་རྩེ་རྒྱལ་པོ་བསོད་ནམས་ཚེ་རིང་བ་ཏཱ་རོ་དྲག་་་་
གྲས་ཀྱིས་བསྐོར་བ། རྒྱལ་རོང་དང་འབྲོག་རུ་ཚོ་ལྔའི་དམག་ཚོ་བདུན་བླ་གྲྭ་
སོགས་ཀྱི་རྟ་བ་མང་བོ་དང་བཅས་པས་ཆིབས་བསུ་རྒྱས་པར་བྱས་ཏེ་ཇ་ཐབ་སྟེང་
མཆོག་རྩེ་རྒྱལ་པོ་དང་དགྱེས་འཛོམས་ཀྱིས་དཀར་དམར་གྱི་སྟོན་མོ་དྲངས་ཤིང་་་
ཕྱག་དབང་དང་དགྲ་ལྷའི་དཔངས་བསྟོད་གནང༌། མེས་པོ་མི་རྩ་ཚེ་ཐར་གྱིས་
སྔོན་རིང་མོ་ཞིག་ནས་མཆོད་ཡོན་གྱི་འབྲེལ་ཟབ་ཚུལ་སོགས་ལས་བརྩམས་ཏེ་མི་་་
ཆོས་གཏམ་གྱི་ཕྲེང་བ་འབྲེལ་ཆགས་སུ་གླེང་། ཕྱི་ཉིན་ལྡང་ཐང་དུ་བཞུགས་སྒར་
སྟེང་རྨེ་རྒྱལ་བློན་དང་མཆོག་རྩེ་རྒྱལ་བློན་ལྷན་གཅིག་འཛོམས་ཐོག་སྔར་ཞེ་་་་་་
682



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
འཁངས་ཅུང་ཟད་ཡོད་པ་སེལ་བར་མཛད་དེ་ཕྱིན་ཆད་ཕན་ཚུན་བློ་སེམས་་་་་་་
གཅིག་འདྲེས་དགོས་པའི་ཞལ་བཀོད་མཐིལ་ཕྱིན་པར་མཛད། བཅུ་བདུན་ལ་མ་
དགོན་དང་རོང་འབྲོག་གི་བསུ་བཀོད་རྒྱས་པ་དང་བཅས་འཁྲུངས་གཞིས་བརྒྱུད།
བཅུ་དགུ་ལ་མ་དགོན་དུ་ཕྱོགས་ཕེབས་ཏེ་མགོན་ཁང་གཉན་པོ་མར་མཆོད་་་་་་་
འབུལ་རྒྱ་ཆེན་དང་བཅས་གསོལ་འདེབས་འཕྲིན་བཅོལ་གནང་། ཞབས་ཕྱི་མང་
མ་ཕྱིར་མངགས་ཏེ་སྐུ་འཁོར་ཉུང་བསྡུས་བཅས་འཁྲུངས་གཞིས་སུ་ཟླ་གཅིག་ཙམ་
བཞུགས་ནས་དབྱུག་པ་ཟླ་བའི་རྒྱལ་བ་གསུམ་པར་རི་ཁྲོད་བདེ་ཆེན་དགའ་ཚལ་་་
དུ་ཡུན་བཞུགས་ཀྱི་སྒོ་བཏོད་དེ་བཅོ་ལྔ་ནས་ཡོངས་འཛིན་ཚང་གིས་གཞི་བསྙེན་་་
ཆེན་མོར་མཛད་པའི་ཐུན་མཚམས་རྣམས་སུ་ཐུགས་འཛིན་གྱི་ཞབས་ཕྱི་ཞུས། རྗེ་
ཨ་བྱཱ་ཞབས་ཀྱི་སྐུ་གྲོ་གསུང་རིས་དང་བཅས་འབྱོར་བ་ཕྱག་ཏུ་ཕུལ་བར་དགྱེས་་་་
ཚོར་ཆེན་པོས་བཞེས། ས་འབྲུག( སྤྱི་ལོ ༡༩༢༨） གནམ་ལོ་གསར་ཚེས་ཀྱི་དགྱེས་
སྟོན་གནང་ཞིང་བསྟན་བདག་སོ་སོ་སོགས་དགྱེས་སྟོན་སྤྲོ་བ་མང་དུ་བྱུང་བར་་་་་
གང་འཚམ་གྱི་འཕྲིན་ལས་ཡངས། མི་རྩ་ཚང་ནས་ཆོས་རྒྱལ་གཉན་པོ་མའི་
མདུན་གསོལ་མཆོད་དང་ཞབས་བརྟན་གསུང་སྒྲོགས་རྒྱུན་ཆགས་པར་འཛུགས་་་་
རྒྱུའི་ཐེབས་ཕུལ་བར། ཚེས་བརྒྱད་ཉིན་གསོལ་ཁ་སོགས་ཞལ་བཀོད་གང་དགོས་
མཛད། སྔགས་ཆེན་ལམ་རིམ་ཐུགས་འཛིན་གྱི་དབུ་བཙུགས་པ་ན་ར་རོང་བའི་
རྗེའི་རྣམ་ཐར་བཞེངས་ཟིན་འབུལ་བ་དང་། གསོལ་ཁ་བས་རྗེ་ཚེ་འཛིན་མའི་སྐུ་
ཞིག་འབུལ་བ་དུས་འགྲིགས་བྱུང་བས་རྟེན་འབྲེལ་ལེགས་པར་དགོངས། ཉ་ལ་
མགོན་ཁང་དུ་བསྐང་གསོ་གསར་བཙུགས་སྐབས་ནངས་མོ་ནས་དེ་རིང་ཕྲན་ཡང་
ཆོས་རྒྱལ་ཁང་དུ་འགྲོ་དགོས་ཞེས་ཡང་ཡང་གསུངས་ཀྱང་ཕེབས་རྒྱུ་བཤོལ།
བསྐང་གསོ་གྲུབ་རྗེས་སྙན་ཤལ་སོགས་ཚན་ཆེར་ཕུལ་ཡོད་པ་ལས་མེ་མཆེད་པ་སྐུ་་
མདུན་དུ་ཞུས་པར། སྐྱོན་མེད་ང་འགྲོ་རྒྱུར་མ་སོང་བའི་སྟབས་རེད་ཅེས་
683



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གསུངས། ཉེར་གཅིག་ལ་ཆེད་ཕེབས་ཀྱིས་སྙན་ཤལ་སོགས་གསར་འབུལ་སྒོས་
འཕྲིན་བཅོལ་མཛད། འདི་ལས་བརྩམས་པའི་ཐུན་མོང་མིན་པའི་རྣམ་པར་ཐར་
བའང་ཅི་རིགས་ཤིག་ཡོད་པར་སྣང་། ཧོར་ཟླ་གཉིས་པའི་ཚེས་མགོར་གདན་ས་
ནས་ལོ་གསར་འབུལ་མི་སླེབས་པ་རྣམས་ལ་ཕྱག་དབང་སྩལ་ཅིང༌། མགོན་ཁང་
ནས་རྔ་སྟོད་ཨ་འདུས་དགོན་གྱི་བླ་མ་ངག་དབང་བློ་བཟང་འཕྲིན་ལས་པའི་ཡང་་
སྤྲུལ་ཐག་གཅོད་མཛད། དབོ་ཟླའི་ཉེར་དགུ་ནས་འཇིགས་མཛད་རྡོ་རྗེ་དཔའ་བོ་
གཅིག་པ་བདུད་ལས་རྣམ་རྒྱལ་གྱི་སྟེང་ནས་ལས་རུང་གི་བསྙེན་པ་བདུན་གཉིས་་་
སུ་འགྲུས་པར་མཛད་ཅིང་མཇུག་གི་ཚོགས་འཁོར་སྐབས་ཁྲི་ཆེན་རྡོ་རྗེ་འཆང་་་་་་
ཆེན་པོ་ནས་གསུངས་བྲིས་དང་འཇམ་དབྱངས་དམར་སེར་གྱི་གོས་ཐང་འཚེམ་་་་
གྲུབ་མ་ཞིག་རྒྱུན་བསྣམས་སུ་ཕུལ་བ་འབྱོར་བས་བླ་མ་ཡི་དམ་ལྷག་པའི་ལྷ་གསུམ་
དབྱེར་མེད་པས་རྗེས་སུ་བཟུང་སྟེ་དོན་གཉིས་རླབས་ཆེན་འགྲུབ་པའི་རྟེན་འབྲེལ་
ཤིན་ཏུ་ལེགས། ས་གའི་ཉར་ཡོངས་འཛིན་མཆོག་ནས་ཀྱང་གཞི་བསྙེན་ཆེན་མོ་
ལེགས་པར་གྲུབ་ཅིང་། གདན་སའི་འཚམས་ཞུ་བའི་གདོང་རྔ་བའི་མཁན་ཟུར་
འཇམ་དབྱངས་བརྩོན་འགྲུས་གདན་སའི་དུས་འཁོར་ཁྲིར་བསྐོ་བཞག་བསྐྱངས།
ཉེར་དགུ་ལ་དགོན་པར་ཕེབས་ཏེ་བྱམས་ཁང་དུ་ཁྲུས་གསོལ་དང་། རྗེའི་
ཤིང( ཤངས)མཚལ་ལས་བཞེངས་པའི་གུར་མགོན་གྱི་ཞལ་ཐང་རྗེ་བླ་མས་རོང་
ཆེན་དགེ་འདུན་རྒྱལ་མཚན་ལ་གནང་བར་མཇལ་ཁ་ཞུས། ལྔ་བའི་ཚེས་མགོར་
འཁྲུངས་གཞིས་སུ་ཕེབས་ནས་རི་རྒྱ་ཀླུང་རྒྱ་བསྡོམས་ནས་དུད་འགྲོ་ཉམ་ཆུང་་་་་་
མཐའ་ཡས་པར་མི་འཇིགས་པ་སྐྱབས་ཀྱི་སྦྱིན་པ་སྤྲོས་ཤིང༌། སྐུ་དབོན་མཆོག་
ནས་མཛད་པ་དེ་ལ་བརྟེན་ནས་ཡུལ་ཕྱོགས་སུ་འཕྲལ་ཡུན་དགེ་བའི་སྐྱབས་་་་་་་
འཇུག་ཡིད་ཚིམ་པ་ཞུས། གནས་སྲུང་བཞག་ར་སྨོན་རྩེ་ལ་བསངས་དང་གཏེར་
འབུལ་རྒྱུར་ཕེབས་ཏེ། ཆུ་སྟོད་ཟླ་བའི་ཚེས་བཅོ་ལྔ་ལ་རྟ་ཝར་མཚོ་ལ་གཏེར་མང་
684



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
པོ་དང༌། ལབ་ཙེ་བསྟོད་པ་དང་བསངས་དཀར་གཏོར་རྒྱས་པར་གནང་ནས་སྒྲ་
དང་བཅས་མཚོ་སྔར་ལས་ཆེར་སོང་བས་ཐམས་ཅད་ངོ་མཚར་ཞིང་དགའ་སྤྲོ་་་་་་
བརྟས། ཟླ་མཇུག་མ་དགོན་དུ་བྱོན་ཏེ། དེར་གདན་འདྲེན་གྱི་ཞབས་ཕྱི་འབྱོར་
འཕྲལ་མགོན་ཁང་སོ་སོར་འཕྲིན་བཅོལ་མཛད་ནས་བདུན་པའི་ཚེས་གཅིག་ལ་་་་་
ཅིབས་བཏེགས། ཚེས་གསུམ་ཉིན་མི་རྩ་ཚང་ནས་ལྷ་གུར་གསར་བསྐྲུན་ལ་ཐུགས་
སྨོན་དང་ཆོས་སྐྱོང་སོ་སོར་འཕྲིན་བཅོལ་གནང་། ཚ་རུ་མས་ཆིབས་བསུ་དང་
མཆོག་རྩེའི་ཏཱ་རོ་འགའ་དང་ད་ཚང་དགོན་བཅས་ཀྱི་འཚམས་ཞུ་དང་། ཚེས་
དགུ་ལ་རྨེའི་རྒྱལ་བློན་དང་དགོན་པའི་བླ་གྲྭ་རྣམས་ཀྱི་ཆིབས་བསུ་འབྱོར། བཅུ་
གཅིག་ལ་གདན་ས་ཆེན་མོ་དང་རྐ་ཆུ་ཁ་བའི་ཆིབས་བསུ་དང་བཅས། རྐ་ཆུའི་
ཁར་ཡུལ་སྐྱོང་རི་བོ་ཆེའི་ལབ་ཙེ་ལ་སྔ་སོར་མེ་དགྲ་བྱུང་བ་གསར་གསོལ་མཛད་་་་
དེ་བསང་མཆོད་དང་དཔངས་བསྟོད་སོགས་གནང༌། བཅུ་གསུམ་ལ་གདན་ས་
ཆེན་པོ་བློ་གླིང་དགེ་ལྡན་བཀྲ་ཤིས་འཁྱིལ་བ་ནས་བསུ་བཀོད་ཕུན་སུམ་ཚོགས་པ་་
དང་བཅས་འདུ་ཁང་ཆེན་མོར་ཕེབས་ཏེ་དཀར་དམར་གྱི་བ་ཡང་རྒྱས་པར་་་་་་་
དྲངས་ཤིང་ཚོགས་པ་མཐའ་དག་ལ་ཕྱག་དབང་སྩལ་ཏེ་བླ་བྲང་རང་དུ་ཕྱག་་་་་་
ཕེབས། རིགས་སྒྲའི་མཇུག་འདུ་ཁང་སྟེང་དུ་རྒྱུན་བཞུགས་ངོས་རྩོད་རྒྱུགས།
འདོན་རྒྱུགས། དབྱངས་རྒྱུགས་སོགས་བཞེས། ཉེར་བདུན་ཉིན་དད་གཏོང་རྒྱན་
གྱིས་མཛེས་པའི་གྲྭ་རིགས་དཀོན་མཆོག་རྒྱ་མཚོ་བས་སྐྱེས་རབས་དཔག་བསམ་་་་
འཁྲི་ཤིང་གི་ཞལ་ཐང་གྲས་མཚུངས་ཁྱད་མཚར་བརྒྱ་དང་བརྒྱད་ཀོའུ་ལྷ་རིས་པ་་་
ཀུན་དགའ་ཆོས་དབྱིངས་རྒྱ་མཚོའི་ཕྱག་རྒྱུན་ལྟར་བཞེངས་པ་གྲུབ་བསྟུན་འདུ་་་
ཁང་ཆེན་མོའི་རྒྱ་མཐོངས་སུ་བཞག་པར་སྤྱན་འབེབས་དང་སྦྲགས་བྱིན་རླབས་་་
ཞུས་ཤིང༌། རྐ་ཆུ་ཁའི་ལྷ་སྡེའི་གཞུང་ནས་ཚོགས་དབུར་སྤྱན་དྲངས་ཏེ་འབུལ་བ་
སྤམ་མཐོར་བཏེགས། ཡས་མས་ཀྱི་བུ་དགོན་ལེ་ལག་དང་རོང་འབྲོག་གི་སྡེ་
685



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འབངས་སྦྱིན་བདག་འཚམས་ཞུ་འབུལ་བ་མང་བོ་བྱུང་བ་ཐམས་ཅད་ཕྱག་དབང་
སོགས་ཀྱིས་ཚིམ་པར་མཛད་དེ་ཟླ༨ཚེས༡ནས་གཟིམས་ཆུང་དུ་བཅར་བཞུགས་་་
ཐོག་ཐུགས་འཛིན་སོགས་ཀྱི་འཕྲོ་ལ་ཐུགས་བརྩོན་སྟར་ཆགས་པར་མཛད། ཀོ་
ཅོའི་ཀུན་སྤངས་འཇམ་དབྱངས་རྒྱ་མཚོས་རྗེ་འདིས་ཆོས་འཁོར་བསྐོར་བའི་ཐོག་་
མར་འདུ་ཁང་ནས་གྲྭ་ཚང་ཆེན་མོར་ཚེ་དབང་གནང་དགོས་ཞེས་སྔར་ནས་སྙན་་་་
སྐུལ་ནན་ཏན་མཛད་བཞིན་པའི་ཁར། ཚེས་ལྔ་ལ་མཎྜལ་རྒྱན་ལྡན་དང་བཅས་
ཚེ་དབང་སྙན་སྐུལ་བསྐྱར་མ་དང་བརྟན་བཞུགས་རྗེས་འཛིན་སྐྱབས་འཇུག་ཞུས་་
རྗེས། བཅུ་གཅིག་ལ་ཁོང་བ་ཞལ་མ་འཚོ་བར་རུས་ཆོག་དང་ཐུགས་སྨོན་བཀའ་
དྲིན་བསྐྱངས། ཁྲུམས་ཟླའི་ནང་ཤིང་བཟའ་རིན་པོ་ཆེ་ནས་རྔ་བར་དུས་འཁོར་
དབང་ཆེན་གནང་སྐབས་སྐུ་དབོན་ཆེན་མོ་འཚམས་ཞུར་བསྐྱོད། ཡོངས་འཛིན་
ཚང་ནས་གཞི་བསྙེན་ཆེན་མོའི་ཡན་ལག་རྣམས་ཕྱག་ཏུ་བསྟར་བཞིན་ཐུན་་་་་་་
མཚམས་སུ་མངོན་རྟོགས་རྒྱན་ཐུགས་འཛིན་གྱི་ཞབས་ཕྱི་ཞུ་ངོས་ཡབ་སྲས་ལྷན་་་་
བཞུགས་མཛད། ལྔ་མཆོད་ཆེན་མོའི་སྐབས་སྐུ་གདུང་རིན་པོ་ཆེའི་མདུན་དུ་བླ་
མཆོད་དང་ཁྲུས་གསོལ་སོགས་གསུང་སྒྲོགས་དང་། བསྟན་པ་རྒྱས་པའི་ཐུགས་
སྨོན་ཟབ་རྒྱས་དང་། དབོན་ཆུང་རྒྱལ་མཚན་མ་འཚོ་བར་ཐུགས་སྨོན་སྦྱངས་
ཆོག་སོགས་བཀའ་དྲིན་བསྐྱངས། ས་སྦྲུལ(སྤྱི་ལོ༡༩༢༩) གནམ་ལོ་གསར་ཚེས་
ཀྱི་ཚེས་གཏོར་དང་དགྱེས་སྟོན། ཚོགས་མང་ལ་ཕྱག་བྱིན་གནང་བ་དང་། ཆོས་
འཁོར་གྱི་ཚོགས་ལངས་སོགས་སྔར་སྲོལ་རྣམས་ཉམས་མེད་གནང་། འདི་སྐབས་
བ་ཙེའི་ཕྱོགས་སུ་ཐུ་ཧེ་ཕའི་ཟིང་ཆའི་སྐབས་སོང་བས་དམག་འདིར་ཡོང་མིན་་་་་
ཞུས་པར་སྐྱོན་མེད་གསུངས་པ་ལྟར་ཕྱིར་ལོག་བྱུང་ཞིང་དེ་ལ་བཀའི་ཕྱག་བརྙན་་་་
དག་གིས་འཕྲིན་ལས་བསྒྲུབ་ཚུལ་གསང་རྣམ་དུ་གསུངས་འདུག རབ་འབྱམས་
པའི་དམ་བཅའ་ལ་གཟིགས་རྟོག་དང་། བཅུ་གསུམ་ཉིན་སྨོན་ལམ་གྱི་མགོན་དུ་
686



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བྱོན་ནས་བདེ་སྨོན་བསྟན་འབར་མ་སོགས་སྒྲ་དག་གསལ་གསུམ་གྱིས་བཀའ་དྲིན་
བསྐྱངས་པས་ཀུན་ཡིད་ཚིམ་པ་བྱུང་། རིགས་བརྒྱའི་ཁྱབ་བདག་རྡོ་རྗེ་འཆང་
ཆེན་པོ་མཉྫའི་ཞབས་དགོངས་པ་ཞི་དབྱིངས་སུ་གཟིགས་པའི་གཏམ་གསན་་་་་་་
འཕྲལ་ཐུགས་ངལ་དཔེ་མེད་མཛད་ཅིང་། གདུང་མདུན་ཆེན་མོར་མཆོད་ཚོགས་
རྒྱ་ཆེན་པོ་བཤམས་ཏེ་ཟག་མེད་ཀྱི་དགོངས་པ་ཡོངས་སུ་རྫོགས་པའི་ཐུགས་སྨོན་་་
དང་རྗེས་འཛིན་གྱི་གསོལ་འདེབས་ཤུགས་དྲག་གནང་ཞིང་། ཚོགས་ཆེན་དུ་ཡང་
ཐུགས་དགོངས་ཡོངས་སུ་རྫོགས་པ་དང་མཆོག་སྤྲུལ་མྱུར་འབྱོན་གྱི་ཆེད་ཟླ་གཅིག་
གི་རིང་མཚན་བརྗོད་བསྟོད་སྤྲིན་རྒྱ་མཚོ་སྒྲོལ་བསྟོད་སོགས་གསུང་སྒྲོགས་དགོས་་
པར་བཀའ་ཁྱབ་ཀྱིས་ཟིན་པར་མཛད། སྔགས་ཆེན་ལམ་རིམ་ཐུགས་འཛིན་གྱི་
འཕྲོ་བསྐྱངས་ཤིང་། ཚེས་བརྒྱད་ལ་དུས་རམས་པ་རབ་རྒྱས་ཚོགས་ཆེན་ཁྲིར་
བསྐོ་བཞག་མཛད། ཀོ་ཅོའི་འདུལ་བ་འཛིན་པས་སྔར་སྙན་སྐུལ་ནན་ཆེར་བགྱིས་
པའི་ཞལ་ཆེམས་ལྟར་ས་གའི་ཚེས་གཅིག་ལ་སྐུ་ཚེ་འདིར་ཆོས་བཀའ་རྒྱ་ཆེར་སྩོལ་་
བའི་ཐོག་མར་གྲྭ་ཚང་གསུམ་གྱི་འདུས་ཚོགས་ཡོངས་ལ་མ་ཅིག་གྲུབ་པའི་རྒྱལ་མོ་་
ནས་རྒྱུད་པའི་ཚེ་དཔག་མེད་ལྷ་གཅིག་བུམ་གཅིག་གི་ཚེ་དབང་གསུང་བཤད་་་་་་
དང་འདོན་ཆོག་གང་ཐད་ནས་ཚོགས་པ་ཐམས་ཅད་ཀྱི་ཡིད་ཚིམ་ངེས་པ་མཛད་་་་
པར་འདུལ་བ་འཛིན་པའི་ཞལ་ཆེམས་ལྟར་ཁོང་གི་དངོས་རྫས་ཡོན་འབུལ་ཞུས།
དེ་སྐབས་ཆར་ཤིན་ཏུ་དཀོན་བས་ཐེ་རོང་སྨད་ནས་ཆར་འབེབས་ཞུ་བར་ཡང་་་་
ཡང་སླེབས་པ་ལྟར། རྗེ་བློ་བཟང་འཕྲིན་ལས་ཀྱིས་སྩལ་བའི་བཀའ་ཤོག་དམ་
བསྒྲགས་ཡོངས་འཛིན་རིན་པོ་ཆེར་བསྐུར་ཏེ། ཁོང་བ་ཕེབས་ནས་བཀྲ་ཤིས་གསོ་
སྦྱོང་ཆར་འབེབས་སོགས་མཛད་པར་ལོ་ཏོག་ལ་ཕན་པའི་ཆར་མོད་ཆེ་བ་བབས་་་
པས་དེ་ཕྱོགས་ཀྱི་འགྲོ་བ་རྣམས་དད་པའི་ས་ལ་བཀོད། ཧོར་ཚང་ནས་ཀྱང་དེ་
བཞིན་ཞུ་བ་འབུལ་མི་བྱུང་བར་དམ་བསྒྲགས་སྩལ་ཏེ་གསོ་སྦྱོང་སོགས་བྱེད་་་་་་་
687



r
mir
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དགོས་པའི་ཞལ་བཀོད་མཛད་པར་བརྟེན་ཆར་རྒྱུན་གང་འདོད་བབ་པས་ལེགས་་
ལམ་ཆེ་བ་བྱུང་། རྔ་བའི་དགོན་གྲོང་ནས་ཁྲི་སྟོན་དུ་གདན་ཞུ་ནན་ཆེ་བ་སྐུ་
དབོན་ཆེན་མོ་ནས་བཟློག་མ་ནུས་པར་སྐུ་མདུན་དུ་སྙན་སྐུལ་ཕུལ་བར་རྡོ་རྗེ་་་་་
འཆང་ཆེན་པོ་ཨ་བྷའི་ཞབས་ལ་ཞལ་བཀོད་ཞུ་དགོས་ཞེས་ཕེབས་པས་རྐྱེན་བྱས།
རྗེ་དེ་ཉིད་ལས་ཆོས་བཀའ་མང་དུ་གསན་རྒྱུའི་བཞེད་པ་བཟློག་མེད་སྔར་ནས་་་་་
མངའ་བ་བཅས་ཁྲི་ཆེན་རྡོ་རྗེ་འཆང་ཆེན་པོའི་གདུང་མདུན་དུ་གདུང་འབུལ་ཞུ་་་
རྒྱུ་དང་སྦྲགས་དྲུང་ཆེན་བློ་བཟང་སངས་རྒྱས་གཡོག་དང་བཅས་ཡབ་རྗེ་འཇིགས་
མེད་མཚན་ཅན་གྱི་ཞབས་པད་དུ་མངགས་ཏེ། སྐུ་དབོན་ཆེན་མོ་ནས་ཁོ་བོ་ན་སོ་
རྒས་པས་མ་ཤི་གོང་དུ་གདན་སར་ཆིབས་ཞལ་བསྒྱུར་ཏེ་མཆོག་སྤྲུལ་རིན་པོ་ཆེ་རྗེ་
ཉིད་ཀྱི་ཕྱག་ཏུ་འཇོག་ཐུབ་པ་ཞིག་ལ་རེ་ཆེ་བས་དེ་དོན་ཅིས་ཀྱང་དགོངས་དགོས་
ཞེས་ཞུ་འབུལ་ནན་ཆེར་ཕུལ་བར། ལུག་ལོར་ཕེབས་ཆོག་པའི་ཞལ་བཞེས་དང་།
རྔ་བར་ཁྲི་སྟོན་ཡང་ལོ་དེར་བྱས་ན་བཟང་བར་བཀའ་ཕེབས་ཐོག དབྱར་གྲྭ་
ཚང་སོ་སོའི་རྒྱུགས་ཀྱི་རིམ་པ་རྣམས་རིམ་བཞིན་བཞེས་ཤིང་སྐུ་དབོན་ཆེན་མོ་རྔ་་
བ་ནས་ཕྱིར་འབྱོར་འཕྲལ་གློ་བུར་མ་བདེ་བར་སྔ་ཕྱིར་རིམ་གྲོ་གཏོས་ཆེ་བ་་་་་་་
བསྒྲུབས། སྐུ་མདུན་ནས་ཀྱང་སྲུང་བ་དང་བཀའ་བསྒོ་སོགས་མང་དུ་མཛད་ཀྱང་
ཕན་སྐྱེད་མ་བྱུང་བར་བརྟེན། དབྱུག་ཟླའི་ཚེས་དགུ་ལ་སྐུ་དབོན་མཆོག་ནས་
ཀྱང་མཆོག་སྤྲུལ་རིན་པོ་ཆེས་མཁས་པ་ཆེན་པོའི་གོ་འཕང་བདག་གིར་མཛད་པ་་་
དང་ཆོས་བཀའ་གསན་བཞེས་སོགས་སྒོ་ཐམས་ཅད་རྗེ་འཇིགས་མེད་བསམ་ཏན་་
རིན་པོ་ཆེར་གཉེར་གཏད་ཞུ་རྒྱུ་འདུན་པ་ཆིག་དྲིལ་དུ་ཡོད་པས་དེ་བཞིན་གལ་ཆེ་
བ་སོགས་ཀྱི་སྙན་སྐུལ་སོགས་ཞལ་ཆེམས་ཀྱི་རིགས་རྩེ་ཐོན་དུ་མོལ་ཏེ་དུས་ཆོས་སུ་
གྱུར་པར། རྗེ་འདིས་ཀྱང་ཐུགས་ངལ་ཆེ་བའི་ཚུལ་མཛད་དེ་ཞེ་དགུའི་རིང་
ཐམས་ཅད་རིག་པའི་སྒོས་ལྷོ་སྒོའི་ཆོ་ག་དང་བསྔོ་སྨོན་ནན་ཏན་མཛད། སྐུ་
688



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
དབོན་འདི་ཉིད་བླ་བྲང་ཆེན་མོ་དང་གདན་སར་ལུགས་གཉིས་ཀྱི་ཕྱག་རྗེས་དང་་་
བཀའ་དྲིན་ཆེ་ཞིང་། ཀིརྟི་སྐུ་འཕྲེང་གསུམ་གྱི་འཕྲིན་ལས་གྱི་གདུང་འཛིན་དུ་
སོང་བས་དགེ་སྒྲུབ་རྒྱ་ཆེན་འགྱེད་དགོས་ཞེས་མཆོག་སྤྲུལ་རིན་པོ་ཆེ་ཉིད་དང་་་་
དབོན་ཆུང་གཉིས་བཅས་གསུང་མཐུན་པར་གནང་བ་བཞིན་མེས་པོ་ཚེ་ཐར་བས་
ཁུར་བླང་གིས་དགེ་རྩ་རྒྱ་ཆེར་བསྒྲུབས། བསེ་མཆོག་སྤྲུལ་རིན་པོ་ཆེ་བློ་བཟང་
བཀྲ་ཤིས་འཕྲིན་ལས་རྒྱ་མཚོ་ཆེད་གཉེར་གྱིས་གདན་དྲངས་ཏེ་སྦྱངས་ཆོག་དང་་་་
ཞུགས་འབུལ་བཀའ་དྲིན་བསྐྱངས་པར་འབུལ་ནོད་རྒྱ་ཆེར་བཏེགས། ཞལ་ནས་
གསོལ་བ་བྱེད་དགོས་ཞེས་སྲོག་གཅོད་ཀིན་མ་འདུག་ཅེས་སྔ་ཕྱིར་ཡང་ཡང་་་་་་
གསུངས་ཤིང་། ཤ་དྲངས་པ་ལ་ཐུགས་མི་དགྱེས་པའི་ཉམས་མཛད་པ་ནི། ལང་
གཤེགས་ལས། བློ་གྲོས་ཆེན་པོ་ངས་ཤའི་ཟས་ནི་སུ་ལ་ཡང་མ་གནང་། མི་གནང་།
གནང་བར་མི་འགྱུར་ཏེ། བློ་གྲོས་ཆེན་པོ། རབ་བྱུང་བ་རྣམས་ལ་ཤའི་ཟས་ནི་མི་
རུང་བར་བཤད་དོ། །ཞེས་ཤའི་རོས་སྲེད་པའི་དབང་གིས་ཆེད་དུ་གཉེར་ཏེ་རོ་ལ་
བརྐམ་པས་ཟ་བ་བཀག་པ་ལ་དགོངས་སོ། །ལྔ་མཆོད་ཆེན་མོའི་སྐབས་མཆོད་པ་
ཞལ་འདོན་གྱི་རིམ་པ་འཆར་ཅན་རྣམས་ཆགས་མེད་གནང་ཞིང་སྐྱབས་རྗེ་རྡོ་རྗེ་་་
འཆང་ཆེན་པོའི་ཞབས་པད་དུ་བསྔོ་རྟེན་འབུལ་མི་ཆེད་མངགས་གདོང་སྐུ་དབོན་
ཆེན་མོ་ནས་ཞལ་ཆེམས་སྩལ་བ་ལྟར་དགོངས་པར་བསྣམས་དགོས་ཚུལ་གྱི་ཞུ་བ་་་
ནན་ཆེ་བར་ཕུལ་བས་ཞལ་བཞེས་བཟང་བོ་ཐོབ། ཉི་ལྡོག་དང་བསྟུན་སྒྲོལ་
དཀར་དང་། རྒྱལ་ཟླའི་ནང་འཇིགས་མཛད་རྡོ་རྗེའི་ལྗགས་བསྙེན་ལ་འགྲུས་པར་
མཛད། ལྕགས་རྟའི( སྤྱི་ལོ༡༩ ༣༠) གནམ་ལོ་གསར་ཚེས་སྐབས་འཆར་ཅན་གྱི་
མཛད་སྒོ་རྣམས་ཕྱག་ཏུ་བསྟར་ཞིང་། ཚེས་གསུམ་ཉིན་ལྗགས་བསྙེན་ཁ་སྐོང་གི་
མེའི་མཆོད་སྦྱིན་གནང་། རབ་འབྱམས་པའི་དམ་བཅར་གཟིགས་རྟོག འཆམ་
གཟིགས། སྣང་གསལ་མཆོད་པའི་ཚོགས་དབུས་སུ་བསྔོ་སྨོན་སོགས་བཀའ་དྲིན་
689



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། ་
བསྐྱངས། སྐུ་དབོན་ཆེན་མོ་གཤེགས་པའི་དགོངས་རྫོགས་སུ་སྐུ་དབོན་གཤེགས་
པ་རང་གི་ཞལ་ཆེམས་ལྟར་གྱོན་པ་དང་ཡོ་བྱད་རྣམས་བཙོངས་ཏེ་བཅོ་ལྔའི་ཉིན་་
མང་ཇ་ཉིན་འཁྱོངས་དང་། དེ་འཕྲོས་རྡོ་ཚད་དགུ་དུས་འཁོར་གྲྭ་ཚང་དུ་མི་
འཁྲུགས་པའི་སྒྲུབ་མཆོད་ཀྱི་ཐེབས་སུ་སྦྱོར་འཇགས་མཛད། དཔྱིད་ཡོངས་
འཛིན་ཚང་དང་ལྷན་དུ་བཅད་རྒྱའི་ངོས་སྐབས་བབ་ཀྱི་ཐུགས་འཛིན་བརྩོན་པ་
ལྷོད་མེད་གནང་ཞིང་རྔ་དགོན་དུ་དུས་གྲྭ་གསར་ཚུགས་ལ་ཀུན་རིག་དང་
གནས་གཞི་དགོན་དུ་གསང་འདུས་སྒྲུབ་མཆོད་གསར་འཛུགས་བཀའ་ཁྱབ་སྩལ།
འཇམ་དབྱངས་བཞད་པའི་མཆོག་སྤྲུལ་རིན་པོ་ཆེ་རྐྱང་ཚའི་ཆབ་ཚན་དུ་ཕེབས་་་
པར་མྱི་རྩ་ཚེ་ཐར་ངོ་གཡོག་འཚམས་ཞུར་མངགས། འདི་སྐབས་ཤིག་ཁོ་བོས་
ཀྱང་སྐུའི་འཚམས་ཞུ་དང་འབྲེལ་བར་གོང་མ་རྣམས་འབྲེལ་ཆེ་བ་དང་བསྟུན།
དེང་སྐབས་ཀྱང་རྡོ་རྗེ་འཆང་ཆེན་པོའི་ཞབས་པད་དུ་མདོ་སྔགས་ཟབ་ཆོས་ཀྱི་་་་་
བཀའ་དྲིན་ལྷན་ཅིག་ཞུས་ཆོག་པ་དགོས་ཚུལ་དོན་རྡོར་འཁོད་པའི་ཞུ་ཡིག་ཕུལ་་་
བར་དགྱེས་ཚོར་ཆེ་བ་མཛད། དབྱར་གདན་ས་ཆེན་མོའི་གྲྭ་ཚང་སོ་སོས་རྒྱུགས་
ཀྱི་རིམ་པ་རྣམས་ཕུལ་བར་གཟིགས་རྟོག་དཀྱུས་བཞིན་མཛད་དེ་ཚར་གཅོད་རྗེས་
འཛིན་དུས་ལས་མ་ཡོལ་བར་ཕྱག་ཏུ་བཞེས། རྔ་བའི་གདན་སའི་ཁྲིར་སྤྲུལ་སྐུ་
ཕུན་ཚོགས་བསྐོ་བཞག་མཛད་ཅིང་དབྱིས་པའི་མགོ་སྐོར་དུ་འདུ་ཁང་གསར་་་་་་་
བསྐྲུན་དང་དགོན་ལག་ཆེད་སྒྲུབ་བྱེད་རྒྱུར་སྐུ་གསུང་ཐུགས་རྟེན་དང་ཆ་རྐྱེན་་་་་་
གང་དགོས་སྩལ། དབྱུག་ཟླའི་ཚེས་མགོར་ཚ་ཁོའི་ཕྱོགས་སུ་ཆིབས་ཞལ་བསྒྱུར་
བར། ཚ་ཁོའི་དགོན། རྔ་བའི་སྒར་གྲོང་དང་བསྟན་བདག་བཅས་ཀྱིས་ཆིབས་
བསུ་རིམ་པར་འབྱོར་བས་བསུས་ཏེ། བཅུ་གཅིག་ལ་འཁྲུངས་གཞིས་སུ་ཕྱགས་
ཕབ། བཅུ་གསུམ་ལ་མ་དགོན་དུ་མགོན་ཆོས་སོ་སོའི་མདུན་མཆོད་མཇལ་དང་
འཕྲིན་བཅོལ་སོགས་གནང་ཞིང་། དེ་ནས་ཡབ་ཡུམ་སོགས་ཀྱི་འདོད་བསྟུན་གྱིས་
690



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
འཁྲུངས་གཞིས་རང་དུ་ཟླ་བ་གཉིས་ཙམ་བཞུགས་སྐབས་རྗེ་ཨ་མཆོག་རིན་པོ་ཆེ་་་
དང་མཆོག་རྩེ་རྒྱལ་པོར་འཚམས་ཞུ་བ་ཆེད་གཏོང་གནང་བ་དང་། ལོ་རྗེས་མར་
རྔ་བར་ཁྲི་སྟོན་གྱི་མཛད་པ་གེགས་མེད་འབྱུང་ཆེད་མ་དགོན་དང་ཚོ་བདུན་་་་་་་
སོགས་སུ་ཞབས་རིམ་སྒྲོལ་བསྟོད་བྱེ་བ་དང་། བཀའ་འགྱུར་ཚར་བདུན། ཆོས་
སྐྱོང་སོ་སོའི་བསྐང་བཤགས་སོགས་ཤིན་ཏུ་མང་བོ་སྒྲུབ་རྒྱུའི་ཞལ་བཀོད་སྩལ། །
ཟླ་ནང་རེབ་གོང་མར་ནང་དུ་འཇིགས་མེད་རྡོ་རྗེ་འཆང་ཆེན་པོར་གདན་འདྲེན་་་་
པ་བསྐྱར་མ་མངགས་ཤིང༌། བཅུ་གཅིག་པའི་གནམ་གང་ནས་མ་དགོན་དུ་ཡི་
དམ་དང་ཆོས་རྒྱལ་གྱི་ལྗགས་བསྙེན་ལ་ཐུགས་བརྩོན་མཛད། ཉེར་ལྔའི་ཉིན་
བཅད་རྒྱ་གྲོལ་ཏེ་མགོན་ཁང་སོ་སོར་མཆོད་འབུལ་དང་འཕྲིན་བཅོལ་ཐུགས་་་་་་
དམིགས་བསྐྱངས་ནས། འཁྲུངས་གཞིས་སུ་ཕེབས་ཏེ་ལྗགས་བསྙེན་ཁ་སྐོང་གི་
སྦྱིན་སྲེག་མཛད། ལྕགས་ལུག( སྤྱི་ལོ༡༩ ༣ ༡) གནམ་ལོ་གསར་ཚེས་ཀྱི་དགའ་
སྟོན་གནང་རྗེས་ཚེས་ལྔ་ལ་སྔར་ནས་ཞལ་བཞེས་མཛད་པ་ལྟར་རྔ་ཡུལ་དུ་ཁྲི་སྟོན་
མཛད་རྒྱུར་བཞུགས་སྒར་བཏེགས། ཕྱི་ཉིན་བླ་སྤྲུལ་ཁག་དང་རྒྱལ་སྲས་དཔལ་
མགོན་འཕྲིན་ལས་རབ་བརྟན་སོགས་ཆིབས་བསུ་དང་པོར་འབྱོར། ཚེས་བརྒྱད་
ལ་མཁན་ཟུར་བློ་གསལ་གྱིས་དབུ་མཛད་པའི་དགེ་འདུན་མང་བོ་དང་། རྨེ་རྒྱལ་
ཆེན་པོ་ཞིང་སྐྱོང་བཀྲ་ཤིས་དང་། འབྲོག་སྡེའི་དམག་ཆེན་བཅས་ཀྱིས་བསུ་
བཀོད་ཕུན་སུམ་ཚོགས་པ་དང་བཅས། སྡེ་དེ་གའི་གཞུང་ནས་དཀར་དམར་གྱི་
གསོལ་སྟོན་དྲངས། ཚེས་བཅུའི་ཉིན་དགོན་གསར་རང་གི་མཁན་པོ་ཁྲི་གདན་
ཟུར་བླ་སྤྲུལ་དབོན་ཆོས་མཛད་སོགས་ཀྱིས་གཙོས་ཆིབས་བསུ་རྒྱས་ཤོམ་དང་།
སྒྲུབ་སྡེ་སོ་སོ། སྒོ་མང་། རྨེ་སྐོར། ཚོ་དྲུག ཨ་འདུས་སོགས་ཀྱི་བླ་གྲྭ་ཕོན་ཆེ་བ་
དང་། རྨེ་རྒྱལ་ཆེན་པོ་ཡབ་སྲས་གཙོས་མ་བློན་གྱི་དམག་བྱིངས་དང་། རྔ་སྟོད་ཚོ་
དྲུག་སོགས་ཀྱི་ཆིབས་བསུ་བ་བཅས་འཛིན་མའི་མདངས་སྒྱུར་ནུས་པའི་རྟ་བ་་་་་
691



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བགྲང་ལས་འདས་པས་བསུས་ཏེ་ཕེབས་པར། རྗེ་འདིས་ཀྱང་རྒྱན་ལས། གྲོང་
སོགས་སུ་དེའི་ཉོན་མོངས་རྣམས། །རྒྱུན་གཙང་རྒྱལ་བའི་ཉོན་མོངས་མེད། །ཅེས་
གསུངས་པ་ལྟར་གྱི་ཉོན་མོངས་མེད་པའི་ཏིང་ངེ་འཛིན་མངོན་དུ་མཛད་པའི་་་་་་
མཐུས། ཕྱི་གཡོ་བ་ལུས་ཀྱི་ཆ་ལུགས། །ནང་བསམ་པ་སེམས་ཀྱི་འཁྱེར་སོ། །བར་
རྗོད་པ་ངག་གི་སྐད་རིགས་རྣམས་མི་འདྲ་བའི་ཁྲོམ་ཆེན་པོ་དེ་ལྟ་བུ་ལ་ཡང་་་་་་་
འཁོན་དུ་འགྲས་པའི་བསམ་པ། ཅ་ཅོ་འཕེལ་བའི་གླེང་བརྗོད། ཕན་ཚུན་འཚེ་
བའི་རྣམ་འགྱུར་སོགས་འོས་མིན་གྱི་བྱེད་སྒོ་གང་ཡང་མེད་པར་འཕགས་པ་དགྲ་་་
བཅོམ་པ་རྣམས་ཀུན་དགའ་ར་བར་འདུ་བ་དང་། ལྷ་རྣམས་རོལ་བའི་ཚལ་དུ་
རྩེན་པ་དང་། དྲང་སྲོང་རྣམས་དབེན་པའི་གནས་སུ་རོལ་བ་བཞིན་ཞི་བ་དང་
ངང་ཚུལ་བཟང་ཞིང་། དད་པ་དང་སྤྲོ་བའི་བློ་གཅིག་ཏུ་འདྲེས་པར་གྱུར་ཏོ། །དེ་
ནས་མེ་ལོང་ཆ་ཞེས་པར་ཞབས་བཀོད་དེ་སྤྱི་གཞུང་གི་ཐབ་བསུའི་སྟེང་དཀར་་་་་
དམར་གྱི་སྟོན་མོ་རྒྱ་ཆེར་དྲངས་ཤིང༌། རོང་ཆེན་སྐུ་ཕྲེང་གིས་ཕྱག་མཚན་དུ་
བཞེས་པའི་བཤད་གྲྭ་གསུམ་གྱི་ནང་ཚན་འདུས་གྲྭ་ཆེན་པོ་དགེ་ལྡན་ལེགས་་་་་་་
བཤད་གླིང་ཞེས་མདོ་སྔགས་རབ་འབྱམས་ཀྱི་དགོངས་དོན་ལུང་དང་རིགས་པའི་
ལམ་ནས་དྲངས་ཏེ་བརྒལ་བརྟགས་ཀྱི་སྒྲ་དབྱངས་རྒྱུན་མ་ཆད་པར་སྒྲོགས་པའི་ས་
ཆོས་ཀྱི་ཚོང་རྡལ་ཆེན་པོ་དེ་ཀའི་ཉེ་འདབས་སུ་དགེ་འདུན་ཚོགས་ཡོངས་ནས་་་་་
མཆོད་རྫས་སྣ་ཚོགས་ཐོགས་པའི་སེར་ཕྲེང་དང་བཅས་གདན་དྲངས་ཏེ། བླ་བྲང་
ཆེན་མོར་ཕྱགས་ཕེབས། ཉིན་འདིར་ཐོ་རངས་ཀྱི་དུས་སུ་ཁ་བ་འབབ་ཚན་ཆེ་
བས་རི་ཀླུང་ཀུན་དཀར་འཇམ་ཡུག་གཅིག་ཏུ་བགྱིས་པ་དང་། ཉི་ཤར་གྱི་དུས་
ནས་སྤྲིན་རྣམས་ཕྱོགས་སུ་དེངས་ཤིང་གནམ་ཁད་ཤིན་ཏུ་འཇམ་པ་བྱུང་བ་ནི་རྗེ་་
བླ་མ་མཆོག་གི་འཕྲིན་ལས་ལ་བརྟེན་ནས་རྨེ་རྒྱལ་བློན་འབངས་འཁོར་སྐྱ་སེར་་་་་
རྣམས་ལ་བདེ་སྐྱིད་ཀྱི་ཉི་མ་འཆར་བའི་ལྟས་སུ་མངོན། ཚེས་བཅུ་གཉིས་གཟའ་
692



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
སྐར་འཕྲོད་སྦྱོར་ལེགས་པ་དང་བསྟུན། འདུ་ཁང་ཆེན་མོར་སྤྱན་དྲངས་ཏེ་སྐྱབས་
རྗེ་བློ་བཟང་འཕྲིན་ལས་ཀྱིས་ཆོས་སྟོན་པའི་མི་འཇིགས་སེང་གེའི་ཁྲི་ལ་མངའ་་་་་་
གསོལ་ཞིང་། དཀར་སྤྲོའི་སྟོན་ཆེན་དང་འབྲེལ་རིགས་པ་སྨྲ་བ་གཉིས་ཀྱིས་ཆོས་
འཁོར་ལས་བརྩམས་པའི་འབེལ་གཏམ་བཀྲ་ལེགས་པ་དང་། མཁན་པོ་ལས་
ཐོགས་པ་སྤྲུལ་པའི་སྐུ་བློ་བཟང་ཕུན་ཚོགས་ནས་བརྟན་བཞུགས་ཀྱི་བཤད་པ་་་་་
རྒྱས་པ་གནོད་ཆེ་ཞིང་བསྒྲིགས་ལེགས་པ་ཞུས་ཐོག ཁྲི་སྟོན་ལེགས་འབུལ་ཚན་ཆེ་
བ་བཏེགས། རྒྱལ་བ་རྣམས་ཀྱིས་བྱང་སེམས་རྣམས་ལུང་སྟོན་པའི་རྣམ་ཐར་ལྟར་
ཚོགས་ཡོངས་ལ་ཕྱག་གཡས་པ་དྲི་མས་མ་གོས་པ་གླང་བོ་ཆེའི་སྣ་ལྟར་བརྐྱངས་་་་
པས་བྱིན་རླབས་སྩོལ་བ་དང་བླ་བྲང་རང་ནས་མང་ཇ་འགྱེད་བཅས་བཟབས།
བཅུ་གསུམ་ལ་གསུང་ཆོས་སུ་ཡོན་ཏན་གཞིར་གྱུར་མའི་ལྗགས་ལུང་སྩལ་ཅིང་།
མགར་དགེ་བློ་བཟང་ཚ་བོ་ངག་བཟང་ནས་ཚོགས་དབུར་ཞུས་ཏེ་བཀའ་བསྟན་་་་་
བཅོས་འགྱུར་རོ་ཅོག་སྡེ་དགེའི་པར་མའི་གླེགས་བམ་ཆ་ཚང་སོགས་ཀྱི་དངོས་་་་་
འབུལ་བཏེགས། འཆམ་གཟིགས་དང་སྨོན་ལམ་གྱི་ཚོགས་དབུར་བདེ་སྨོན་དང་
ལྗགས་བསྔོ་བཀའ་དྲིན་བསྐྱངས་ཤིང་ཉིན་དེར་གདན་ས་འདིར་མ་དགོན་བཞིན་་་་
སྔགས་ཀྱི་སློབ་གཉེར་གསར་དུ་འཛུགས་རྒྱུའི་བཀའ་བསྒྱུར་བ་ལྟར། སྡེ་འདི་
གསར་བཙུགས་ཀྱི་གྲྭ་རྒྱུན་ལས་ཕྱིས་དགེ་བཤེས་ཐོན་ཅིང་མཁན་ཁྲིར་བཞུགས་པ་
ཁྲི་ཟུར་བདུད་འདུལ་ཚང་སོགས་ལ་རྡོ་རྗེ་ཐེག་པ་ལས་བརྩམས་པའི་བགྲོ་གླེང་་་་་་
མཛད་འཇུག་པ་སོགས་ཀྱི་ལེགས་མཛད་རྒྱ་ཆེར་སྤྲོས། དེ་ཉིན་དུས་འཁོར་གྲྭ་
ཚང་གསར་འཛུགས་ཀྱི་འདུ་ཁང་བཞེངས་སའི་གཞི་གཟིགས་རྟོག་དང་བཀྲ་ཤིས་་
ཀྱི་ཚིག་དང་བཅས་མེ་ཏོག་འཐོར་བར་མཛད་ཚེ། དེར་ཕྱག་མཚན་རྡོ་རྗེ་སྤུས་
གཙང་ཞིག་རྙེད་པ་རྟེན་འབྲེལ་བླ་ན་མེད་པར་འཁུམས། རྔ་སྟོད་ཨ་འདུས་
དཔོན་ཁག་བརྒྱད་དང༌། རྡོ་ཞར་ཚོ་དྲུག ཁྱོ་ཁོ། མགོ་ལོག་སོགས་ཀྱི་དད་འདུས་
693



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྒྱུན་མ་ཆད་པར་བྱུང་བ་ཕྱག་དབང་སོགས་གང་འཚམ་གྱི་མཛད་པས་ཚིམ་པར་་་་
བགྱིས། བཅུ་དྲུག་ནས་གྲྭ་བ་སོ་སོར་རྩོད་རྒྱུགས། འདོན་རྒྱུགས་དབྱངས་རྟ།
གར་ཐིག་སོགས་ཀྱི་རྒྱུགས་ཞིབ་པར་བཞེས་ཏེ་སྔར་སྤྲུལ་པའི་ཟློས་གར་བརྗེས་་་་་
མཚམས་ཉམས་ཆགས་མེད་པར་ཡར་རྒྱས་བྱུང་བ་ལ་དགྱེས་ཚོར་ཆེ་བ་མཛད། །
ཉིན་གཉིས་ལ་མ་བློན་གཞུང་ནས་གསོལ་བ་བཏབ་པ་ལྟར་དད་འདུས་ཀྱི་སེར་་་་་
སྐྱའི་ཁྲོམ་ཆེན་པོར་གྲུབ་རྒྱལ་ལུགས་ཀྱི་ཚེ་དབང་སྨིན་རྒྱས་སུ་བཀའ་དྲིན་་་་་་་་་
བསྐྱངས་པར་དངོས་འབུལ་རྒྱ་ཆེར་ཞུས། ཉེར་བདུན་ལ་བསྟན་བདག་ཆེན་པོ་
ཡུམ་སྲས་བཅས་ནས་རྒྱལ་ཁང་དུ་གདན་དྲངས་པ་ལྟར་བྱོན་པར་བཞེས་སྤྲོ་་་་་་་
གཟབ་འདྲེན་སྟེང་། སྔགས་ཀྱི་དམ་བཅའ་གསར་འཛུགས་དང་། འགྲིག་ལམ་
དང་རྒྱུགས་སྤྲོད་ལེན་གྱི་སྐོར་སོགས་ལ་བཀའ་ཁྱབ་ཞིབ་མོར་སྩོལ་བ་དང་། ལས་
སྣེ་གསར་དུ་བསྐོ་དགོས་གང་ཡོད་ལ་བསྐོ་བཞག་དང་། མཁན་ཟུར་འགར་ནང་
ཆེན་འཛིན་རྒྱུ་སོགས་མཆོད་ཡོན་བཀའ་བགྲོས་ཀྱིས་ཞལ་བཀོད་སྩལ། གདན་ས་
ནས་ལོ་གསར་དགའ་སྟོན་འབུལ་བར་སླེབས་པ་རྣམས་ཀྱིས་ཧོར་ཟླ་གཉིས་པའི་་་
ཚེས་གཅིག་ཉིན་མཇལ་ཕྱག་ཞུས་ཤིང་བཙན་ཁང་དུ་ཚངས་པའི་སྤྱི་བསྟབ་དང་་་་
རྟེན་སོ་སོར་ཁྲུས་གསོལ་འཕྲིན་བཅོལ་སོགས་བཀའ་དྲིན་བསྐྱངས། ཚེས་དྲུག་
བར་ལྷོད་བཞུགས་ཀྱིས་ལྷ་བསང་གཏོང་བ་དང་། མཎྜལ་བཞི་བའི་ཆོ་ག་གསུང་
བ། ཞི་རྒྱས་ཀྱི་སྦྱིན་སྲེག་ལྡུག་པ་སོགས་རྒྱལ་པོ་ཡུམ་སྲས་བློན་འབངས་དང་
བཅས་པའི་ཆོས་སྲིད་ཀྱི་དཔལ་འབྱོར་རྒྱས་པའི་ཐབས་མང་དུ་གནང་ཞིང་།
བསྟན་བདག་ཡབ་ཡུམ་སྲས་བཅས་ཀྱིས་འཕྲལ་ཕུགས་ཀྱི་བྱ་བ་ལ་ཞལ་བཀོད་་་་་
དང་སྐྱབས་འཇུག་ནན་ཏན་དུ་ཞུས་པར་སོ་སོར་བཀའ་ལན་སེམས་ཁེངས་པ་་་་་
མཛད། བསྟན་བདག་ཆེན་པོ་ནས་ཁྲི་སྟོན་ལེགས་འབུལ་དུ། དངུལ་གོས་རྟ་མཛོ་
སོགས་ཀྱི་དངོས་འབྱོར་གཏོས་ཆེ་བ་དང་བཅས་ཚོགས་ཆེན་མཁན་ལས་ཐོགས་་་་་
694



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
པས་མཎྜལ་བཤད་པ་ཞུ་འབུལ་བགྱིས་ཤིང་། ཚེས་དྲུག་ལ་གཡང་འབོད་དང་
ཤིས་བརྗོད་གསུང་བཞིན་རྒྱལ་ཁང་ཆེན་མོའི་ཕྱི་ནང་དུ་ཕྱག་དངོས་ནས་མེ་ཏོག་་་
གཏོར་བཞིན་ཕེབས་བྱམས་སུ་ཕེབས་ཏེ། ཞལ་བསྒྱུར་ལན་གསུམ་དང་དར་
འབོད་སོགས་སླད་མའི་རྟེན་འབྲེལ་གྱི་སར་རྒ་མ་ལོག་པ་བྱས། དར་འཛོམས་ལ་
བཙས་བསྟོད་རྒྱུར་རྒྱལ་སྲས་འཁོར་བཅས་དམག་ཞིབ་འདུས་སྟེང་ལ་བཙས་་་་་་
དཔངས་བསྟོད་དང་དམག་ལ་ཤིས་བརྗོད་ཀྱི་མེ་ཏོག་གཏོར་བ་གནང༌། ཚེས་
བརྒྱད་ལ་རྔ་བའི་གདན་ས་དགེ་ལྡན་ལེགས་བཤད་གླིང་ནས་སྒར་བཏེག་སྟེ་་་་་་
ཆིབས་བསུ་དང་བཅས་གདོང་རི་དགོན་པར་ཁྲི་སྟོན་སྟེང་སྐྱ་སེར་གྱི་ཚོགས་པ་་་་་
མང་བོར་ཚེ་དབང་བཀའ་དྲིན་བསྐྱངས། བཅུ་གཉིས་ལ་རྒྱལ་སྲས་མཆོག་གིས་
གཙོས་འབྲོག་རུའི་དམག་དང་བཅས་བྲག་དཀར་ལ་བཙས་དཔངས་བསྟོད་ཕྱག་་་
ནས་འཐོར་བ་སྔར་བཞིན་གནང་ཞིང་། བསྟན་བདག་ཡབ་ཡུམ་སྲས་བཅས་ཀྱིས་
ཆིབས་སྐྱེལ་ཞུས་ཏེ། ལམ་བར་དུ་བྱམས་མེའི་དཔོན་རྒན་མ་འཚོ་བའི་མགོན་དུ་
བྱོན་ནས་སྦྱངས་ཆོག་དང་འཕོ་བ་སོགས་གཤིན་པོར་ཕན་པའི་ཆོ་ག་རྣམས་ཕྱག་་་
ཏུ་བསྟར། དེ་ནས་གདན་ས་ལྷ་འབངས་དང་བཅས་པའི་ཆིབས་བསུ་རིང་ཐུང་
དང་སེར་སྦྲེང་གིས་བསུས་ཏེ། ཉེར་བདུན་ལ་གདན་ས་ཆེན་པོར་འབྱོར་གདོང་
འདུ་ཁང་དུ་ཚོགས་པ་ཡོངས་ལ་ཕྱག་བྱིན་སྩལ་འཕྲལ་བླ་བྲང་ཆེན་མོར་གཞི་ཕབ་་
སྟེ། ནག་ཟླའི་ནང་མཁན་པོ་ལས་སྣེ་སོགས་ཀྱི་བསྐོ་བཞག་མཛད་དོ། །སྨྲས་པ། །
གྲུབ་པའི་གནས་མཆོག་དེ་ཝི་ཀེ་ཊི་ཞེས། །གྲགས་པ་རབ་ཏུ་སྙན་གང་བློ་
གསལ་འབུམ། །བསྟི་བའི་གླིང་གྱུར་དགེ་ལྡན་བཀྲ་ཤིས་ཆུ། །གཡས་སུ་འཁྱིལ་བ་
ཁྱོད་ཀྱི་འཕྲིན་ལས་ཞིང་། །ས་བཅུའི་དབང་ཕྱུག་ལ་ནི་རྒྱལ་ཀུན་གྱིས། །འོད་ཟེར་
ཆེན་པོའི་དབང་རབ་བསྐུར་བའི་ཟླར། །དེར་ནི་སྡོམ་བརྩོན་ཆོས་ཀྱི་རྒྱལ་པོ་རུ། །
མངའ་གསོལ་དགེ་ལེགས་དང་པོའི་མཚན་མ་རྒྱས། །ཐར་བ་འདོད་པས་བསྟེན་
695



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བྱར་རྒྱལ་བ་ཡིས། །འགྱུར་མེད་གསུང་གི་གསང་བས་རྗེས་བསྔགས་པ། །དགེ་
བའི་བཤེས་ཏེ་དེའི་ཕྱིར་གཞོན་ནུ་འདིས། །ལུང་རྟོགས་རྒྱ་མཚོའི་མཛད་འཛིན་
གཙུག་ཏུ་བཞེས། །ཀློག་པ་ཐོས་བསམ་སྤོང་བ་བསམ་གཏན་ནི། །རབ་ཏུ་བྱུང་
བའི་ལས་སུ་སྟོན་པས་གསུངས། །དེ་ཕྱིར་ཐོས་བསམ་གཞིར་གྱུར་ཕྲལ་སྦྱར་ཀློག །
གང་ལས་སྦྱོང་བའི་གོ་ཆ་བར་མེད་བཞེས། །དང་པོའི་རིགས་ཀྱི་བདག་པོ་ཟླ་མེད་
དུ། །ངན་ངོན་མ་ཡིན་ཐེག་མཆོག་མཚན་ཉིད་བཅུ། །ཡོངས་སུ་རྫོགས་པ་ཉི་ཟླ་ལྟ་
བུའི་བཤེས། །གང་ན་མཆིས་ཞེས་དགོངས་པ་ཕྱོགས་སུ་བཀྲམ། །གསེར་ལྗོངས་
མངོན་དགའ་རྒྱས་པའི་ཞིང་ན་འཇམ་མགོན་རྒྱལ་བའི་དགོངས་པ་ཀུན། །འཁྲུལ་
མེད་དབྱངས་ཀྱིས་ཉེ་བར་མཚོན་པ་ཐུབ་བསྟན་ཡོངས་ཀྱི་བདག་པོ་ཞིག །
བཞུགས་ཞེས་གསན་པའི་མོད་ལ་སྤྱན་དྲངས་སོ་སོ་ཐར་བའི་ཚུལ་ཁྲིམས་དང་། །
ཆོས་རྒྱུན་བདུད་རྩིའི་རྒྱ་མཚོ་གསོལ་བས་མཁས་གྲུབ་ལྷ་བརྒྱའི་དབང་པོར་གྱུར། །
ཕྱོགས་དང་མཚམས་སུ་གང་ཞབས་ལ། །རེ་བའི་མིག་འབྲས་གཏོང་བའི་ཚོགས། །
འཕྲལ་ཡུན་འདོད་པ་ལྷག་མེད་དུ། །སྐྱོང་བའི་དཔག་བསམ་ལྗོན་པར་མཐོ། །
ཕྱིས་འབྱུང་ཞི་བར་བགྲོད་པའི་ལམ། །འདི་ཞེས་ཉེ་བར་མཚོན་འདོད་པས། །ཕྱི་
མོ་ཀློག་ལ་བརྩོན་པའི་གོ །ལེ་ལོའི་མཚོན་གྱིས་འབིགས་མེད་བགོས། །རྔ་ཡུལ་
ནོར་འཛིན་ཐིག་ལེར་སྐལ་བཟང་འདུས་པའི་ཚོགས། །རིང་མིན་ལེགས་བཤད་
བདུད་རྩི་བཀྱེ་བས་སྐྱོང་ངོ་ཞེས། །མཚོན་སླད་ཆོས་ཀྱི་ཁྲི་ལ་ཐོག་མར་ཞབས་
བཀོད་པའི། །ལྟད་མོ་ངོ་མཚར་ལ་འགོད་དུས་སྟོན་ཡོ་ལང་རྒྱས། །ཞེས་པ་ནི་བར་
སྐབས་ཚིགས་བཅད་དོ། །
696



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
༥. རྡོ་རྗེ་འཆང་ཨ་བྷྱའི་ཞབས་ལས་དབང་དང་བཀའ་ཁྲིད།
ལུང་རྗེས་གནང་དུ་མ་གསན་བཞེས་དང་། སྟོན་
འཁོར་མ་དགོན། ཚོ་བདུན། རྔ་བའི་དགོན་
གསར་བཅས་ལ་ཆིབས་ཞལ་བསྒྱུར་ཏེ་འབྲེལ་
ཚད་དོན་ལྡན་མཛད་པའི་སྐོར།
རྣམ་བཤད་རིགས་པ་ལས། བཅོམ་ལྡན་འདས་ཀྱིས་ཆོས་མཉན་པ་ལ་ཕན་
ཡོན་ལྔ་གསུངས་ཏེ། མ་ཐོས་པ་ཐོས་པར་འགྱུར་བ་དང་། ཐོས་པ་ཡོངས་སུ་བྱང་
བར་འགྱུར་བ་དང་། སོམ་ཉི་སྤོང་བ་དང༌། ལྟ་བ་དྲང་བོར་བྱེད་པ་དང་། ཤེས་
རབ་ཀྱིས་ཚིག་དང་དོན་ཟབ་མོ་རྟོགས་པར་འགྱུར་བའོ། །ཞེས་གསུངས་པའི་
དོན་དགོངས་མཐིལ་དུ་བཞེས་ཏེ་གསན་བསམ་རྒྱ་ཆེར་བགྱིད་པར་བཞེད་ཅིང་། །
དེ་ཡང་སྐུའི་ན་ཚོད་མ་སྨིན་པ་ན་ཆོས་རྒྱུན་མང་པོ་ཞིག་གསན་ཏེ་ལུང་ཆོས་ཀྱི་་་་
གཏེར་དུ་བྱ་བ་དང་། སྐུ་ཡོན་གསན་སྦྱོང་གི་གཞི་འདིངས་བ་ཟུང་འབྲེལ་དུ་
མཛད་ནས། ཕྱིས་མདོ་སྔགས་རིག་གནས་ཀྱིས་བསྡུས་པའི་མཁས་བྱའི་གནས་མ་
ལུས་པ་ཕྱག་མཐིལ་དུ་ལོན་པ་ཞིག་བྱའོ་སྙམ་པའི་དགོངས་པ་མངོན་དུ་གྱུར་ཏོ། །
ཐོག་མར་དེ་ལྟ་བུའི་ཆ་རྐྱེན་དུ་འོས་པའི་དགེ་བའི་བཤེས་གཉེན་ཞིག་བསྟེན་པ་་་་
མེད་མི་རུང་ཡིན་ཞིང་། བསྟེན་བྱར་འོས་པ་སའི་སྟེང་ན་བསྟན་པའི་ཁུར་བཞེས་
པ་ཡང་མང་དུ་བཞུགས་མོད་ཀྱི། སྔར་སྐུ་དབོན་ཆོས་སྲིད་ཀྱི་གཟིགས་པ་ཡངས་
པ་དེ་ཉིད་ཀྱིས་སྒོ་སྣ་ཚོགས་ནས་དཔྱད་དེ། རྗེ་འཇིགས་མེད་བསམ་གཏན་པའི་
ཡང་སྤྲུལ་དམ་པ་བསྟེན་པའི་སྒོ་བཏོད་པ་དང་། དེའི་དོན་དུ་གདན་ཞུས་ཡང་
ཡང་བགྱིས་པ་སྔར་གསལ་བ་དེ་ལྟར་ལགས་པས་དེ་ཉིད་ཆོས་རྒྱུན་གསན་བཞེས་་་
697



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱི་ཡུལ་གཅིག་ཆོག་ལྟ་བུ་དང་། ཀུན་གཟིགས་བློ་བཟང་འཕྲིན་ལས་ཀྱི་དངོས་
སློབ་བདག་ཅག་གི་ཡོངས་འཛིན་དམ་པ་འཇམ་དབྱངས་བླ་མ་བློ་བཟང་དཔལ་་་་་
ལྡན་ནི་རང་གཞན་གྱི་གྲུབ་མཐའ་རྒྱ་མཚོ་ལྟ་བུའི་ཕ་རོལ་ཏུ་བྱོན་པའི་པཎྜི་ཏ་་་་
ཆེན་པོར་བཞུགས་པའི་གྲགས་པ་མདོ་དབུས་ཡོངས་ལ་མཐུན་སྣང་དུ་རྒྱས་པའི་་་་
སྟེང་། གདུལ་བྱ་རྗེས་སུ་འཛིན་པའི་ཐབས་མཁས། གཏུགས་པ་མེད་པའི་མཁྱེན་
རབ། དྲི་མས་མ་གོས་པའི་ཐུགས་བསྐྱེད་གང་ས་ནས་བསམ་གྱིས་མི་ཁྱབ་པའི་
ཚུལ་སྙན་དུ་སོན་པར་མ་ཟད། སྐུ་ཕྲེང་དགུ་བའི་ཡོངས་འཛིན་མཛད་རྒྱུའི་སྙན་
ཞུས་ཀྱང་སྔར་ནས་ཕུལ་གྲུབ་པའི་རྟེན་འབྲེལ་བཅས་གསན་སྦྱོང་རྒྱ་ཆེར་མཛད་་་
པའི་སྲོག་བསྣམས་པའི་ཡོངས་འཛིན་གོང་ན་མེད་པར་བཀུར་བར་བྱའོ་སྙམ་པའི་
དགོངས་པ་དབྱར་མཚོ་ལྟར་རྒྱས་པའི་དོན་དང་མཐུན་པར་ཡབ་སྲས་འབྱོན་ཉེ་་་
བ་ལ། དྲུང་ཆེན་དམ་པ་བློ་བཟང་སངས་རྒྱས་དབུར་བཞུགས་ཀྱིས་སྣ་ཁལ་
བཅས་ཕེབས་བསུར་བརྫངས། ས་གའི་ཚེས་ལྔ་ལ་ཡབ་སྲས་ཆིབས་ཞལ་བསྒྱུར་
བར། མདོ་སྡེ་རྒྱན་ལས། བཀུར་སྟི་རྙེད་པ་དག་དང་རིམ་གྲོ་དང་། །སྒྲུབ་པའི་སྒོ་
ནས་བཤེས་གཉེན་བསྟེན་པར་བྱ། །ཞེས་པའི་དོན་ལ་དགོངས་ནས། དབོན་ཆུང་
གཉིས་དང་བླ་སྤྲུལ་ཁག་སོགས་ཀྱིས་ཆིབས་བསུ་རྒྱས་པ་རིང་ཐུང་དང་གདན་ས་་་་
ཆེན་མོའི་དགེ་འདུན་ཐམས་ཅད་ཀྱིས་སེར་སྦྲེང་བགྱིད་དགོས་པའི་བཀའ་ལུང་་་་
ཕེབས་པ་ལྟར་བགྱིས་ཏེ་གདན་དྲངས་པར་རྗེ་འདིས་གཟིམས་ཆུང་སྒོར་གུས་ཕྱག་
སྔོན་དུ་འགྲོ་ནས་མཇལ་དར་རྩེ་སྤྲོད་དང་བཅས་ཞལ་འཛོམས་མཛད་ཅིང་་་་་་
གཟིམས་ཆུང་དུ་ཕེབས་ནས་རྡོ་རྗེ་འཆང་ཆེན་པོ་ཉིད་ཀྱིས་བསྟན་པའི་བདག་པོ་
སྣང་བརྙན། ལྗགས་རྩོམ་ལམ་རིམ་བསྟན་འཛིན་བྱེ་བའི་འབྱུང་གནས་དང་གྲུབ་
མཐའི་སྡོམ། བུ་སྟོན་ཆོས་འབྱུང་། རྣམ་རྒྱལ་མཆོད་རྟེན། ལྷ་གོས་ནང་མཛོད།
དངུལ་བྲེ་ཆེན་གཉིས། རྟེན་འབྲེལ་ཁྱད་པར་ཅན་ལ་དགོངས་པའི་ཡུལ་ལྗོངས་ཀྱི་
698



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
རི་མོ། ཉེར་སྤྱད་སྣ་ཚོགས་གོས་ཕྲུག་སོགས་རྣམ་གྲངས་མང་པོ་དང་། ཡོངས་
འཛིན་འཇམ་དབྱངས་བླ་མ་མཆོག་ནས་ཀྱང་བསྡུས་གཞུང་ཉི་མའི་འོད་ཟེར། །
དངུལ། གོས། ཕྲུག་སོགས་རྟེན་འབྱུང་གི་བདོག་པ་བསྟར། ཕྱིས་གསུང་འཕྲོས་སུ།
རྡོ་རྗེ་འཆང་གི་སྐུའི་རྣམ་པ་ཞིག་སེམས་ན་གསལ་བོར་ཡོད་ཀྱང་མཇལ་སྐབས་དེ་་
དང་གཏན་མི་འདྲ་བ་ཞིག་སྣང་བ་བཤུལ་ལམ་རིང་བོ་ནས་ཕེབས་སྟབས་ཞལ་ཉི་་
ལྷགས་ཀྱིས་གདུངས་པའི་དབང་གིས་རེད། ཉིན་ཤས་ཞལ་མདངས་སོར་ཆུད་པ་
ན་སེམས་ན་ཡོད་པ་ཇི་ལྟ་བར་འདུག་པས་སྔར་ནས་འདྲིས་འདྲིས་པ་ཞིག་ཡིན་་་་་
ཉམས་འཆར་ཞེས་རྗེ་བཙུན་བླ་མ་མཆོག་གི་ཞལ་ལ་ཕྱག་གིས་རེག་ནས་འདི་རེད་
མོ། ཞེས་ཡང་ཡང་གསུངས། ཕྱི་ཉིན་མཆོད་པའི་རྣམ་གྲངས་རྒྱ་ཆེན་པོ་དང་
བཅས་ཡབ་སྲས་ལྷན་རྒྱས་མཆོད་མཇལ་རྒྱས་པའི་སྟེང་བཞེད་ཆོས་རྣམས་གེགས་་
མེད་འགྲུབ་པའི་བདེན་གསོལ་གནང་། དཔེ་མཛོད་དུ་ཕེབས་སྐབས་རྡོ་རྗེ་འཆང་
ནས་འཕྲལ་མར་པོད་གཅིག་ཕྱག་ཏུ་བཞེས་པ་བླ་མཆོད་ཁྲིད་ཡིག་སྙན་བརྒྱུད་་་་་
གཏེར་མཛོད་དང་འགྲིགས་པས་ཤིན་ཏུ་ལེགས་ཞེས་དགྱེས་ཚོར་ཆེ་བ་མཛད།
ཚེས་བརྒྱད་ནས་བཀའ་ཆོས་འབུལ་བའི་དབུ་བཙུགས་ཏེ། འཇམ་དཔལ་ཞི་ཁྲོ་
ངུར་སྨྲིག་གར་གྱི་རྣམ་པར་རོལ་བ། མདོ་སྔགས་ཀྱི་ཐུབ་བསྟན་ཡོངས་སུ་རྫོགས་
པའི་མངའ་བདག ངེས་པ་དོན་གྱི་ཐམས་ཅད་མཁྱེན་ཅིང་གཟིགས་པ་ཆེན་པོ་
ཁྱབ་བདག་འཇིགས་མེད་དམ་ཆོས་རྒྱ་མཚོ་དཔལ་བཟང་པོ་ནས། རྗེ་འདིས་
གཙོས་གདན་ས་ཆེན་པོ་བློ་གསལ་གླིང་གི་མཁན་པོ་བླ་སྤྲུལ་དགེ་བའི་བཤེས་་་་་
གཉེན་ལྷན་བཞུགས་ལ་རྒྱལ་བའི་གསུང་རབ་ཐམས་ཅད་ཀྱི་སྙིང་བོ་གཙང་བརྒྱུད་
ལམ་རིམ་གྱི་མྱོང་ཁྲིད་གཞུང་བཤད་བྲག་ཐོག་ནས་ཆུ་འཕྱོ་བ་ལྟ་བུ་དང་སྙན་་་་་་
བརྒྱུད་ཀྱི་མན་ངག་གི་རྐང་མ་འཁྲུགས་པ་དང་རང་གིས་ཇི་ལྟར་ཉམས་སུ་བཞེས་་
པའི་ཉམས་མྱོང་ཚད་མ་གསུམ་འཕེལ་ཁ་སྤྲད་དེ་ཉིན་བཅུ་གསུམ་གྱི་བར་བཀའ་་་
699



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དྲིན་བསྐྱངས། ཉེར་གཅིག་ལ་བླ་མ་ལྔ་བཅུ་བའི་བཤད་ལུང་སྔོན་དུ་བཏང་ནས་
ཡི་དམ་རྡོ་རྗེ་འཇིགས་བྱེད་དཔའ་བོ་གཅིག་པའི་དབང་གི་སྟ་གོན་དང་གྲུབ་རྒྱལ་་་
ཚེ་དབང་། ཕྱི་ཉིན་དངོས་གཞི་ཡོངས་རྫོགས་དང་དེའི་སྔགས་བཏུའི་རྗེས་
གནང་། ཉེར་གསུམ་ཉིན་འཇིགས་བྱེད་བཅུ་གསུམ་མའི་དབང་། འཇིགས་བྱེད་
ཀྱི་རྗེས་གནང་འདྲ་མིན་གཉིས། མགོན་པོ་བར་ཆད་ཀུན་སེལ་གྱི་རྗེས་གནང་
བཅས་བཀའ་དྲིན་བསྐྱངས་པར་དབང་གཉིས་ཀའི་སྐབས་མེ་ཏོག་དོན་གྲུབ་ལ་་་
ཕོག་པ་དང་མཐུན་པར་གསང་མཚན་ལ་འཕྲིན་ལས་གྲུབ་པའི་རྡོ་རྗེ་ཞེས་གསོལ།
དེ་ནས་རིམ་པར་ཞེ་དགུ་མ་དང་། རོ་ལངས་བརྒྱད་བསྐོར། དགྲ་ནག་དང་།
གཤེད་དམར་ལྷ་བཅུ་གསུམ་མ། གཤེད་དམར་ལྷ་ལྔ། གསང་འདུས་འཕགས་
ལུགས། ལུ་ཨི་བའི་བདེ་མཆོག ཕྱག་རྡོར་འཁོར་ཆེན། ཤངས་ལུགས་རྟ་མགྲིན།
ཀུན་རིག་རྣམ་སྣང་མངོན་བྱང་། སྤྱན་རས་གཟིགས་བཅུ་གཅིག་ཞལ། སྨན་བླ།
གདུགས་དཀར་རྣམས་ཀྱི་དབང་དང་། བདེ་གསང་གི་སྔགས་བཏུ། རིགས་
གསུམ་སྤྱི་སྒྲུབ་གཙང་བརྒྱུད་དང་དབུས་བརྒྱུད་གཉིས་ཀ འཇམ་དབྱངས་ཆོས་
སྐོར་ལས་བྱུང་བའི་རྗེས་གནང་ཡོངས་རྫོགས། གུར་འདྲ་མིན་བཅོ་ལྔ། ཞལ་རྣམ་
འགྱུར་བཅུ་བདུན། གཞན་རྗེས་གནང་ཐོར་བུ་མང་བོ་བཅས་རྗེས་གནང་སྐོར།
བྱིན་རླབས་སྤུངས་ཞུས་དང་གྲུབ་རྒྱལ་ཚེ་ཁྲིད་སོགས་ཁྲིད་ཆུང་ཆུང་གི་སྐོར་་་་་་་
འགའ། དགེ་ལྡན་བསྟན་འབར་མའི་བཤད་ལུང་སོགས་བཤད་ལུང་དང་ལུང་ཁ་
ཤས་བཅས་ཡུན་རིང་བོར་བར་མ་ཆད་པར་གསན་ཞིང་། རྡོ་རྗེ་འཆང་ཆེན་པོ་
ནས་ཀྱང་རྒྱུན་འབུལ་བ་ཙམ་མ་ཡིན་པར་སྐབས་བབ་ཀྱི་ལྗགས་བཤད་མཐའ་་་་་
ཆོད་པ་མཛད། ཉིན་འགར་སྐུ་ངལ་བསོས་ཏེ། སྣོན་ཟླའི་བཅོ་ལྔ་ནས་འདུ་ཁང་
ཆེན་མོར་གྲྭ་ས་གསུམ་གྱི་དགེ་འདུན་རྣམས་དང་ལྷན་དུ་ཉིན་བཅོ་ལྔའི་རིང་བྱང་་
ཆུབ་ལམ་རིམ་ཆེན་མོའི་བཤད་ལུང་གསུང་བཤད་རྒྱས་པར་སྩལ་བ་གསན་པའི་་་
700



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར། །
མཇུག་ཧོར་ཟླ་དྲུག་པའི་ཚེས་གཅིག་ལ་མཆོད་པ་སྣ་ལྔ་རེ་རེའང་རྒྱ་ཆེན་ཕུལ་ཏེ་་་་
སྨོན་སེམས་ཆོ་གས་འབོགས་པ་གནང་བའི་སྐབས་སུ་བླ་མ་རྡོ་རྗེ་འཆང་ཆེན་པོའི་་
མདུན་དུ་སེམས་རིན་པོ་ཆེ་བསྐྱེད་པའི་རྟེན་དུ་རྡོར་དྲིལ། དུང་དཀར་གཡས་
འཁྱིལ་འཕྲ་ཚོམ་ཅན། གཡང་ཊིའི་ཤལ་བ། བཅུད་ཀྱིས་གང་བའི་ཤེལ་ཕོར་
བཅས་ཕུལ་ཏེ། དུས་གསུམ་རྒྱལ་བའི་གཤེགས་ཤུལ་ཐེག་ཆེན་ལམ་གྱི་སྲོག་ཤིང་
དམ་པ་བྱང་ཆུབ་ཀྱི་སེམས་རིན་པོ་ཆེ་ཆོ་གའི་སྒོ་ནས་བསྐྱེད་དོ། །དེ་ཡང་རྗེ་
བཙུན་དམ་པ་འདི་གནས་ཚོད་ལ་འཕགས་པ་སྤྱན་རས་གཟིགས་དངོས་ཡིན་པར་
མ་ཟད། སྣང་ཚོད་ལའང་སྐུའི་ཕྲེང་བར་བྱང་ཆུབ་ཀྱི་སེམས་ཉམས་པ་མེད་པར་
འཕགས་བོད་ཀྱི་ཡུལ་དུ་བསྟན་འཛིན་ཆེས་ཆེ་བ་དག་གི་རྣམ་པར་བྱོན་པ་ཡིན་ན་
ཡང་། སྐུ་ཚེ་འདིའི་དབང་དུ་བྱས་ཏེ་དམ་པའི་མདུན་དུ་ཆོ་གའི་སྒོ་ནས་སེམས་
གསར་དུ་བསྐྱེད་དེ། བྱང་ས་ལས། བྱང་ཆུབ་སེམས་དཔའ་སེམས་དེ་བསྐྱེད་ནས་
རིམ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་
པར་འཚང་རྒྱ་བར་འགྱུར་གྱི། མ་བསྐྱེད་པར་ནི་མ་ཡིན་ཏེ། དེ་ལྟ་བས་ན་སེམས་
བསྐྱེད་པ་དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྩ་བ་ཡིན་ནོ།།
ཞེས་གསུངས་པའི་དོན་ཕྱག་ཏུ་བསྟར་ཞིང་གཞན་ལའང་མཚོན་པར་མཛད་དོ། །
སྔ་ཕྱི་འདི་རིགས་སུ་ཡོངས་འཛིན་ཀླུ་སྒྲུབ་རིན་པོ་ཆེ་དང་སྐུ་དབོན་རྣམ་གཉིས་་་་
དྲུང་ཡིག་ཆེན་མོ། གདན་སའི་མཁན་པོ་ཁྲི་གདན་ཟུར་ལས་སྣེ་བརྒྱད་ཅུ་བཅས་
ནས། རྗེ་བཙུན་བླ་མ་མཆོག་གི་ཞབས་པད་དུ་སྔར་སྐུ་དབོན་ཆེན་མོའི་ཞལ་
ཆེམས་ལྟར་མཆོག་སྤྲུལ་རིན་པོ་ཆེར་ཐོག་མའི་ཡོན་ཏན་གྱི་གཞི་འཛུགས་པ།
བར་དུ་མཁས་བཙུན་བཟང་བོའི་རྣམ་ཐར་གྱི་གཞུང་སྲོང་བ། ཐ་མར་རླབས་
ཆེན་འཕྲིན་ལས་གྱིས་བསྟན་འགྲོའི་ཕན་བདེ་སྤེལ་བ་ཐམས་ཅད་ཀྱི་འགན་བཞེས་
ཀྱི་སྙན་སྐུལ་ཡང་ཡང་ཞུས་པ་ལྟར་སྐབས་བསྟུན་གྱི་ཞབས་འདེགས་ཅི་ལྕོགས་ཞུ་་་
701



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཞེས་ཞལ་གྱིས་བཞེས། ཚེས་གསུམ་ནས་སྔགས་རིམ་ཆེན་མོའི་བཤད་ལུང་ཉིན་
བཅུ་གཉིས་དང་། བཅོ་ལྔ་ནས་རྒྱལ་བ་དགེ་འདུན་རྒྱ་མཚོའི་མཚན་བརྗོད་
འགྲེལ་བའི་ལུང་དང་འབྲེལ་ཕྱི་ནང་གཞན་གསུམ་གྱི་དུས་འཁོར་ལས་བརྩམས་་་
པའི་རྩོལ་བཤད་ཉིན་དྲུག་གི་བར་སྩལ་བའང་གསན། མདོ་སྡེ་རྒྱན་ལས། དེ་ནས་
དང་པོར་སྡོམ་བརྩོན་ཏེ། །མདོ་ཡི་སྡེ་ལ་སོགས་པའི་ཆོས། །མི་གཉིས་དོན་ནི་རྣམ་
འབྱེད་པ། །མདོ་སོགས་མིང་ལ་སེམས་འཇོག་གོ །དེ་ནས་དེ་ནི་རིམ་བཞིན་དུ། །
ཚིག་རབ་དབྱེ་ལ་དཔྱོད་བྱེད་ཅིང་། །སོ་སོའི་ནད་ལ་ཚུལ་བཞིན་དུ། །དེ་ཡི་དོན་
ཡང་རྣམ་པར་དཔྱོད། །ཅེས་གང་ལ་ཐོས་བསམ་བྱ་བའི་གཞུང་གི་མིང་ངེས་པར་
བྱས་ཏེ་ཚིག་ཁོང་དུ་ཆུད་པར་བྱས་ནས་དོན་ལ་དཔྱོད་པར་གསུངས་པ་ལྟར་་་་་་་
གཞུང་ལུགས་རབ་འབྱམས་ལ་གསན་བསམ་མཐའ་ཆོད་པ་མཛད་བཞེད་སྔར་་་་་
ནས་ཡོད་པ་དོན་ཐོག་ཏུ་བསྐྱལ་ཏེ། བདེན་བཞིའི་ཆོས་འཁོར་བསྐོར་བའི་དུས་
ཆེན་དང་བསྟུན། མདོ་སྔགས་གཞུང་བརྒྱའི་དཀའ་གནས་ཐམས་ཅད་ལག་
མཐིལ་གྱི་རྫས་བཞིན་དུ་གཟིགས་ཤིང་། འཆད་རྩོད་རྩོམ་གསུམ་གྱི་སྒོ་ནས་
གདུལ་བྱ་བཀྲི་བའི་ཐབས་ལ་མཁས་པ། སྐུའི་ཕྲེང་བར་རྒྱལ་བའི་དམ་ཆོས་
འཛིན་པའི་ཐུགས་བསྐྱེད་ཀྱི་མཐུ་ཕུལ་དུ་སོན་ཞིང་དུས་འདིར་བསྟན་འགྲོའི་དོན་
ཁུར་དུ་འཁྱེར་བ་ལ་ཟླ་དང་བྲལ་བ། འཇམ་དཔལ་བརྟན་པའི་འཁོར་ལོ་མིའི་
གར་དུ་རོལ་བ་བདག་ཅག་གི་ཡོངས་འཛིན་ཐམས་ཅད་མཁྱེན་ཅིང་གཟིགས་པ་་་་
ཆེན་པོ་བློ་བཟང་དཔལ་ལྡན་གྱི་ཞལ་སྔ་ནས་མདོ་སྔགས་རིག་གནས་ཀྱི་སྐུ་ཡོན་་་་
གསན་བཞེས་ཀྱི་ཡོངས་འཛིན་དམ་པར་བཞེས་ཏེ་རྟོགས་བརྗོད་འདུན་ལེགས་མ་་
དང་མཁའ་མཉམ་མའི་ལུང་གསན་འཕྲལ། རིགས་པའི་སྒོ་འབྱེད་བསྡུས་གཞུང་
ལེགས་བཤད་ཉི་མའི་འོད་ཟེར་གྱི་སྟེང་ནས་ཁ་དོག་དཀར་དམར་གྱི་དཔེ་ཁྲིད་་་་
དབུ་བཙུགས་པར། ཁ་དར་ནང་མཛོད་དང་། སྐུ་གསུང་ཐུགས་རྟེན་བཅས་ཐོག་
702



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར། །
མའི་རྟེན་འབྱུང་དུ་ཕུལ། དེའི་མུ་འཐུད་དུ་དཔེ་ཁྲིད་རིམ་གསན་དང་། བླ་མ་རྡོ་
རྗེ་འཆང་ཆེན་པོའི་ཞབས་པད་ནས་རྒྱན་འཇུག་སོགས་ཀྱི་ལུང་ཁ་ཤས་གསན་་་་་་
རྗེས་ཉེར་གསུམ་ཉིན་སྒར་ཆུང་ལུགས་སུ་ཡབ་སྲས་ལྷན་རྒྱས་ཚ་ཁོའི་ཕྱོགས་སུ་་་་་
ཆིབས་བསྐྱོད་མཛད་པར་བདུན་པའི་ཚེས་གཅིག་ལ་འབྲོག་སྡེ་ཚ་རུ་མ་དང་། ཚོ་
བདུན་བླ་གྲྭ་འཁོར་བཅས་ཀྱིས་ཆིབས་བསུ་ཞུས་ཤིང་དཔལ་འབྱོར་ཐང་དུ་འབྲོག་
སྡེ་དེ་གར་རས་བྲིས་ལ་བརྟེན་པའི་དུས་འཁོར་སྤྱི་བཀའི་དབང་སྩལ་བའང་་་་་་་
གསན། ཚེས་ལྔ་ལ་སྐྱ་སེར་གྱི་བསུ་བཀོད་དང་བཅས་འཁྲུངས་གཞིས་སུ་ཕེབས་
ནས་སྡེ་གཞུང་ལ་གྲུབ་རྒྱལ་ཚེ་དབང་སྩལ། ཚེས་བརྒྱད་ལ་བསུ་སྦྲེང་དང་བཅས་
མ་དགོན་དུ་ཕེབས་ནས་ཚོགས་པ་བྱིངས་ལ་ཕྱག་དབང་སྩལ་ཅིང་ཡབ་སྲས་ལྷན་་་
རྒྱས་ཆོས་རྒྱལ་གཉན་པོ་མར་གྲགས་པའི་མདུན་དུ་བྱོན། ཆོས་རྒྱལ་ཁང་འདི་
ཤིན་ཏུ་གཉན་ཆ་ཆེ་བས་གང་འདོད་མཇལཾ་ནུས་པ་ཞིག་མིན་ཡང་འདི་རེས། །
དམ་རྒྱ་བཀྲོལ་ཏེ་སྣ་ལྔའི་སྙན་ཤལ་ཕུལ་ཅིང་ཞབས་ཕྱི་བྱིངས་ལའང་མཇལ་ཁ་་་་་
གནང་། རྡོ་རྗེ་འཆང་ཆེན་པོ་ནས་ཤང་ལང་གསར་བ་ཞིག་ཕྱག་ཏུ་ཕུལ་ཏེ་གཏོར་
བསྔོས་འཕྲིན་བཅོལ་ཞལ་འདོན་གང་རྒྱས་ངོས་ཐུགས་དམིགས་སྤྱི་དང་། ཁྱད་
པར་མཆོག་སྤྲུལ་དམ་པའི་སྐུ་ཡོན་གསན་བཞེས་མཐར་ཕྱིན་འབྱུང་ཆེད་སྒེར་་་་་་་
དམིགས་ཀྱི་འཕྲིན་བཅོལ་ལྗགས་རྩོམ་མགོན་ཁང་དེ་ཉིད་ནས་གནང་བའི་སྟེང་་་་
ནས་ཐུགས་སྨོན་གཉེར་གཏད་བཅས་ནན་ཏན་བསྐྱངས། མ་དགོན་དུ་གསང་
བདག་འཁོར་ཆེན་གྱི་དབང་དང་ལམ་རིམ་བསྡུས་དོན་བཤད་ལུང་སོགས་ཆོས་་་་
བཀའ་འགའ་རེ་གནང་བའང་གསན། ཚེས་དགུའི་ཕྱི་དྲོ་རྡོ་རྗེ་འཆང་ཆེན་པོ་
ནས་རྗེ་འདིའི་ཞབས་བརྟན་དུ་མགོན་ཁང་རང་ནས་ཐུན་མོང་མིན་པའི་དྲུག་ཅུ་་་
བའི་གཏོར་བསྔོས་མཛད་ཅིང་། རྭ་ཆེན་རྡོ་རྗེ་གྲགས་པའི་ཕྱག་ཌར་གྱིས་བཀའ་
བསྒོ་གནང་། ཕྱི་ཉིན་ཀཱ་ལ་རིའི་རི་ཁྲོད་དུ་གཟིམས་ཁང་གསར་བསྐྲུན་གྱི་ཉེར་
703



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བསྡོགས་སྐབས་ཡིན་པས་ཡབ་སྲས་ལྷན་དུ་ཕེབས་ཏེ་བསངས་བསྔོ་དང་གནས་་་་་
གཞི་བྱིན་རླབས་དང་གནས་གཟིགས་མཛད། བཅུ་གཅིག་ལ་བཞུགས་སྒར་
བཏེག་ཏེ་མཚོ་བདུན་བླ་གྲྭ་ཕོན་མང་དང་། བསྟན་བདག་ང་རོ་བ་བསོད་ནམས་
བསྟན་འཛིན་ཡབ་སྲས་དང་ཏཱ་རོ་ཆེ་ཆུང་སོགས་ཀྱི་ཆིབས་བསུ་རྒྱ་ཆེན་དང་། །
དགོན་པའི་སེར་སྦྲེང་དང་བཅས་ཚོ་བདུན་དགོན་གྱི་བླ་བྲང་ཆེན་མོར་ཕྱགས་་་་་་
ཕེབས། མཁར་དགུའི་ང་རོའི་ངོར་བླ་མ་མཆོག་ནས་དུས་འཁོར་དབང་སྩོལ་
སྐབས་སློབ་མ་རྗེས་འཛིན་ནས་བཟུང་ཕྱག་ལེན་ཕྲ་རགས་རྣམས་ལ་ཞིབ་གཟིགས་
དང་བླ་མས་ཀྱང་ངོ་སྤྲོད་ཞིབ་མོ་མཛད། བཅུ་གསུམ་ལ་མཆོག་རྩེ་རྒྱལ་པོ་བསོད་
ནམས་ཚེ་རིང་འཁོར་ཏཱ་རོ་དྲག་རིམ་བཅས་འབྱོར་བར་ཕྱག་དབང་དང་གསུང་་་་་
འཕྲོས་མཛད་ཅིང་ བཅོ་ལྔ་ལ་འདུ་ཁང་ཆེན་མོར་རྗེ་གོང་མའི་ཁྲི་ལ་གསར་དུ་
མངའ་གསོལ་བའི་ཁྲི་སྟོན་དུ་དཀར་དམར་གྱི་དགྱེས་སྟོན་རྒྱ་ཆེར་སྤྲོས་ཐོག ཁྲི་
ལས་ཐོག་པ་ནས་བརྟན་བཞུགས་ཀྱི་བཤད་པ་ཞུས་ཤིང་འབུལ་ནོད་རྒྱ་ཆེར་་་་་་་་
བཏེགས། དེ་ཀའི་གྲྭ་ཚང་གཞུང་ནས་ཞུས་ངོར་རྗེ་བཙུན་བླ་མ་མཆོག་གི་དྲུང་
ནས་བདེ་གསང་འཇིགས་གསུམ་དང་ཀུན་རིག་མི་འཁྲུགས་པ་རྣམས་ཀྱི་དབང་་་་
དང་། མགོན་པོ་བར་ཆད་ཀུན་སེལ་ཀྱི་རྗེས་གནང་སོགས་རྗེས་གནང་འགའ་
གསན། རྨེ་རྒྱལ་ཞིང་སྐྱོང་བཀྲ་ཤིས་ཡབ་ཡུམ་སྲས་བློན་བཅས་འབྱོར་བར་བྱིན་
རླབས་དང་གསུང་འཕྲོས་དམར། ཉེར་གཅིག་ནས་ཉིན་བཞིའི་རིང་དང་པོའི་
སངས་རྒྱས་བླ་མ་རྡོ་རྗེ་འཆང་ཆེན་པོ་ནས་བཅོམ་ལྡན་འདས་དཔལ་དུས་གྱི་་་་་
འཁོར་ལོའི་རྡུལ་ཚོན་གྱི་དཀྱིལ་འཁོར་དུ་བསྐྱེད་རིམ་སྨིན་བྱེད་བྱིས་པ་ལྟར་་་་་་
འཇུག་པའི་དབང་བདུན། རྫོགས་རིམ་སྨིན་བྱེད་གོང་མ་བཞི་དང་གོང་ཆེན་བཞི།
རྡོ་རྗེ་སློབ་དཔོན་གྱི་རྒྱལ་ཚབ་ཏུ་མངའ་གསོལ་བ་རྡོ་རྗེ་སློབ་དཔོན་བཞག་པ་ཆེན་
པོའི་བསོད་ནམས་ཡོངས་སུ་རྫོགས་པ་མཐའ་རྟེན་རྡོ་རྗེ་ཤུགས་ཀྱི་རྗེས་གནང་ས་
704



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
དང་བཅས་བཀའ་དྲིན་བསྐྱངས་ཏེ་གྲུབ་མཐའ་རིས་མེད་ཀྱི་སེར་སྐྱ་དྲག་ཞན་་་་་་་
མཐའ་ཡངས་པ་གསང་ཆེན་རྡོ་རྗེ་རིགས་གཅིག་ཏུ་མཛད་པའི་རྡོ་རྗེ་སློབ་མའི་་་
གཙོ་བོར་བཞུགས་ཏེ་རྡོ་རྗེ་སློབ་དཔོན་གྱི་རྒྱལ་ཚབ་ཟིན་པའི་མཛད་བཟང་་་་་་་
མངོན་དུ་གྱུར། ཡབ་ཡུམ་དང་རྨེ་རྒྱལ་པོ་ཡུམ་སྲས་སོགས་བསྟན་བདག་རགས་
བསྡུས་འཛོམས་ཐོག་ནས་མགྲིན་གཅིག་སྐུ་དབོན་ཆེན་མོའི་ཞལ་ཆེམས་ལྟར་་་་་་
མཆོག་སྤྲུལ་རིན་པོ་ཆེ་སྒོ་མཐའ་དག་ནས་རྗེས་འཛིན་དགོས་ཚུལ་གྱི་སྙན་སྐུལ་རྡོ་་
རྗེ་འཆང་ཆེན་པོར་ཞུ་འབུལ་བགྱིས་པར་ཞལ་བཞེས་གང་ལེགས་གནང་ནས་དེར་
འཁོད་ཐམས་ཅད་དགའ་སྤྲོ་རྒྱས་པ་བྱུང༌། རིགས་གསུམ་སྤྱི་སྒྲུབ་དང་ཆོས་རྒྱལ་
གྱི་རྗེས་གནང་། ཚེམ་བུའི་དམར་ཁྲིད་སོགས་ཆོས་བཀའ་འགའ་ཞིག་ཀྱང་གསན་
བཞེས་མཛད། ཚེས་ཉེར་བདུན་དུ་ང་རོ་བསོད་ནམས་བསྟན་འཛིན་གྱི་སྐར་
གཞིས་སུ་གདན་དྲངས་པ་ལྟར་ཡབ་སྲས་ལྷན་འཛོམས་གྱིས་ཕྱགས་ཕེབས་ཏེ་ལྷོད་
བཞུགས་ངོས་ཤིས་བརྗོད་ཀྱི་མེ་ཏོག་གཏོར་བ་སོགས་གནང་བར་ཁོང་བས་ཀྱང་་་
ཉིན་གང་གི་གསོལ་སྟོན་ཞུས། རྒྱལ་བློན་སོགས་སེར་སྐྱ་དྲག་ཞན་གྱི་རྟ་བ་མང་
བོའི་ཆིབས་སྐྱེལ་དང་བཅས་ཡབ་སྲས་མྱི་རྩ་ཚང་བརྒྱུད་བསྟན་བདག་རྗེ་རྒྱལ་་་་་་
ཆེན་པོས་གདན་དྲངས་པ་ལྟར་ཆིབས་ཞལ་བསྒྱུར་ཏེ་ཁྲུམས་སྟོད་ཟླ་བའི་ཡར་་་་་
ངོའི་རྒྱལ་བ་དང་པོར། རྔ་བའི་གདན་ས་ཆེན་མོའི་མཁན་སློབ་དང་རྒྱལ་པོ་ཡབ་
སྲས་སོགས་སེར་སྐྱའི་ཆིབས་བསུ་རྒྱས་པས་བསུས་ཏེ། མེ་ལོང་ཐང་དུ་ཐབས་
བསུའི་སྟེང་དཔངས་བསྟོད་དང་དམག་ལ་ཕྱག་ནས་འཐོར་བ་གནང་སྟེ་མཆོད་་་་
རྫས་སྣ་ཚོགས་པ་ཐོགས་པའི་སེར་སྦྲེང་དང་བཅས་ཡབ་སྲས་ལྷན་རྒྱས་དགེ་ལྡན་་་
ལེགས་བཤད་གླིང་གི་འདུ་ཁང་ཆེན་པོར་ཞབས་སོར་བཀོད་པར་གསོལ་སྟོན་་་་་་་
དྲངས་ཤིང་ཚོགས་པ་ཐམས་ཅད་ལ་བྱིན་རླབས་བཀའ་དྲིན་བསྐྱངས་ཏེ་བླ་བྲང་་་་
ཆེན་མོར་བཞུགས་གདན་འཇགས། ཕྱི་ཉིན་ནས་བཟུང་འདུས་སྡེ་དེ་ཉིད་ཀྱིས་
705



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཞུས་པ་ལྟར་རྡོ་རྗེ་འཆང་ཆེན་པོའི་ཞབས་པད་ནས་ལམ་རིམ་ཆུང་ངུའི་བཤད་་་་
ལུང་ཉིན་ལྔ་མ། རྩ་རྒྱུད་རྟོག་པ་བདུན་པའི་བཤད་ལུང་། འཇིགས་བྱེད་དཔའ་
བོ་གཅིག་པ་དང༌། མངོན་བྱང་གི་དབང་སྟ་གོན་དང་བཅས་པ། ཆོས་རྒྱལ་ཕྱི་
ནང་གསང་གསུམ་དང་རྡོ་རྗེ་ཤུགས་ཀྱི་རྗེས་གནང་། ཁྲོམ་ཆོས་སུ་གདུགས་
དཀར་ལྷ་བཅུ་བདུན་མའི་དབང་བཅས་བཀའ་དྲིན་དུ་ཞུས། གདན་ས་འདི་ནས་
ཐོས་བསམ་མཐར་ཕྱིན་ཏེ་སྒྲུབ་པ་བྱེད་འདོད་རྣམས་གྱིས་བསྟེན་པར་བྱ་བའི་་་་་
གནས་སུ་རྨེ་རྒྱལ་མོ་དཔལ་ཆེན་དོན་འགྲུབ་འཚོས་རི་ཁྲོད་ཀྱི་གཞི་ཙམ་བཏིང་བ་་
ལ། མོས་པ་ལྟར་ཡབ་སྲས་བཀའ་བགྲོས་ཀྱིས། རི་ཁྲོད་པ་རེས་ཡབ་རྗེ་གསེར་
ཁང་པའི་ཕྱག་བཞེས་ལྟར་མཆོད་པ་རྒྱུན་ཆགས་སུ་འབུལ་བའི་ཞལ་བཀོད་་་་་་་་
གནང༌། ཡབ་སྲས་ལྷན་དུ་གདན་དྲངས་པ་ལྟར་རྒྱལ་ཁང་དུ་ཕྱགས་ཕེབས་ངོས། །
བཙན་ཁང་དུ་གཤེགས་གཏོར་དང་བསང་གཏོང་བ་གནང་ཞིང་རྡོ་རྗེ་འཆང་ཆེན་
པོ་ནས་རྒྱལ་པོ་ཡབ་སྲས་ལ་ཚེ་དབང་སོགས་བཞེད་ཆོས་འགའ་སྩལ་བའང་་་་་་
གསན། དཔོན་ཚང་གི་ཕྱི་ནང་དུ་ཤིས་བརྗོད་དང་བཅས་སྒར་བཏེག་སྟེ། མཆོད་
རྟེན་སུམ་སྣར་བླ་མ་མཆོག་གིས་འབྲོག་སྡེ་ལ་ཐུགས་རྗེ་ཆེན་པོ་རྒྱལ་བ་རྒྱ་མཚོའི་ཡ་
དབང་སྟ་གོན་དང་བཅས་པ་གནང་བ་གསན། རྗེ་རྒྱལ་པོ་ཡུམ་སྲས་མཁར་
དགུའི་ང་རོ་སོགས་ཀྱི་ཆིབས་སྐྱེལ་ཞུས་ཏེ་རིམ་བསྐྱོད་ཀྱིས་ཉེར་གཅིག་ནས་ཞག་་་
བཅུ་གཅིག་རིང་ཡབ་སྲས་ལྷན་དུ་རྐྱང་ཚའི་ཆུ་ཚན་ཀྱི་འཕྲོད་བསྟེན་གནང་བའི་་་
གསེང་བར་རྣམས་སུ་ཡབ་རྗེ་རྡོ་རྗེ་འཆང་ཆེན་པོའི་ཞབས་པད་ནས། གསང་
ཆེན་བདེ་ལམ། ཚེ་གཅིག་ཉམས་ལེན། བློ་སྦྱོང་དོན་བདུན་མ། ཞི་ཁྲོ་སྦྲགས་སྒྲུབ་
ཐུན་མོང་བ། འཇམ་དཔལ་ཞི་དྲག་གི་སྲུང་བ། ཡི་གེ་བཞི་བའི་བསང་བཟློག
གཏད་རུལ་སོགས་ཀྱི་ཁྲིད་དང༌། རྟེན་འབྲེལ་བསྟོད་པའི་བཤད་ལུང༌། ལམ་ཁྲིད་
དགེ་ལེགས་འོང་སྣང་འགྱེད་པའི་ཉིན་བྱེད་དང་། བེའུ་བུམ་སྔོན་པོའི་རྩ་འགྲེལ།
706



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
རྭ་པོད་སོགས་ཀྱི་ལུང་བཅས་བཀའ་དྲིན་དུ་ཞུས་ཤིང་གཟའ་རུ་ནས་རྗེ་འདིར་་་་
ཐུགས་རྗེ་ཆེན་པོའི་དབང་བསྐུར་བཀའ་དྲིན་སྐྱོང་བར་ཞུ་འབུལ་ནན་ཆེར་བགྱིས་
པར་བརྟེན་ཞལ་བཞེས་མཛད། དབྱུག་ཟླའི་ཚེས་བཞི་ལ་ཆིབས་བསུ་དང་བཅས་
ཡབ་སྲས་གདན་ས་ཆེན་མོར་ཕེབས། ཕྱི་ཉིན་རྡོ་རྗེ་འཆང་ཆེན་པོ་ནས་ཕྱག་
བདར་གྱིས་མཆོག་སྤྲུལ་རིན་པོ་ཆེ་དང་སྐུ་མཆེད་དབོན་ཆུང་རྣམ་གཉིས་བཅས་་་་
པར་ཡི་གེ་འབྲི་སློབ་ཀྱི་དབུ་བཙུགས་པར་ཕྱག་སམ་དུ། བློ་བཟང་ཐུབ་པ་ཆེན་
པོའི་ཆོས་ཀྱི་སྲས། །ཁྱོད་ཉིད་ལུང་དང་རྟོགས་པའི་རྒྱལ་སྲིད་ལ། །
མྱུར་དུ་རང་དབང་སྤྱོད་ཕྱིར་གསུང་རབ་ཀྱི། །ཕྱི་མོར་སྦྱོང་བའི་སྦྱོར་བ་བསྟེན་
ཅིག་དང་། །རིང་མིན་འཇམ་མགོན་རྒྱལ་བའི་རང་ལུགས་མཆོག །ལུགས་གཉིས་
དཔལ་གྱིས་སྐྱོང་ལ་ཞིང་འདི་ན། །འགྲན་ཟླ་མེད་པའི་ཆོས་ཀྱི་འཁོར་ལོས་བསྒྱུར། །
དགེ་ལེགས་དཔལ་བའི་རང་འདྲར་སྨིན་པར་ངེས། །ཞེས་སམ་ཌར་ལྗགས་རྩོམ་
གྱིས་བཀོད་དེ་ཚིག་གི་བཀྲ་བླངས་ནས་ཕྱི་མོ་རྣམས་འབྲི་ཚུལ་སློབ་པའི་སྐར་་་་་་
འཛིན་མཛད་ཅིང་། བླ་ཕྱག་སྦྲགས་མའི་ཁྲིད་ཉིན་གསུམ་དང་། ལུང་ཁ་ཤས་
བཅས་སྩལ། རྗེ་བཙུན་བླ་མ་ཨ་ཞབས་དམ་པ་འདིའི་སྐུ་ཚེ་འདིར་གཅིག་ཆོག་
གི་བླ་མའི་གཙོ་བོར་སྤྱན་དྲངས་པ་དང༌། ཕེབས་རེས་འདི་གཅིག་པུར་ཡང་ཆོས་
རྒྱུན་མནོག་ཆེ་བ་རྒྱ་ཆེར་གསན་པས། མདོ་སྡེ་རྒྱན་ལས། བཀུར་སྟི་རྙེད་པ་དག་
དང་རིམ་འགྲོ་དང༌། །སྒྲུབ་པའི་སྒོ་ནས་བཤེས་གཉེན་བསྟེན་པར་བྱ། །ཞེས་པའི་
དོན་ལ་དགོངས་ནས། ཚེས་བདུན་ཉིན་ཆོས་བཀའ་མཐའ་ཡས་པ་མནོས་པའི་
ལེགས་འབུལ་དུ། མཁན་པོ་བྲག་སྒམ་སྤྲུལ་པའི་སྐུ་ནས་མཎྜལ་བཤད་པ་དང་
བཅས་ནང་མཛོད་ཁ་བཏགས། མཎྜལ། སྐུ་རྟེན་ཐུབ་སྐུ་རྒྱ་གར་མ། གསུང་རྟེན་
བྱམས་ཆོས་སྡེ་ལྔ་དང་། བདེ་གསང་འཇིགས་གསུམ་གྱི་ཆོ་ག་གཟབ་བྲིས་ཁྱད་
མཚར། ཐུགས་རྟེན་བཀའ་གདམས་མཆོད་རྟེན་རྡོར་དྲིལ། སྨྱུག་སྒྲོག རྫབ་ཕོར་
707



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྩེར་སོན། དངུལ་རྡོ་ཚད་བཞི་བཅུ། གོས་ཕྲུག ཆིབས་ཆེན་རྩེ་གྲས་གཉིས་བཅས་
རྟ་ཆེན་ལྔ། མཛོ་མོ་གཉིས། སྤུ་རིགས་སྐོར་ཁ་ཤས། བཞུགས་གདན་རྒྱབ་ཡོལ་
བཅས་རྡོ་ཚད་ལྔ་བཅུ་རྩ་བཞི་དང་སྲང་དྲུག་གི་རྩིས་དང༌། ཡོངས་འཛིན་འཇམ་
དབྱངས་བླ་མ་མཆོག་དང༌། རྗེ་སྤྱན་སྔ་བ་ཆེན་པོ། སྐུ་བཅར་ཚེ་ཏན་ཞབས་དྲུང་
བ་སོ་སོར་ཕྱག་རྟེན་གང་གཟབ་ཞབས་ཕྱི་དམངས་ཀྱི་གྲྭ་སྐལ་བཅས་ཁྱོན་་་་་་་
བསྡོམས་པར་སྲང་སུམ་སྟོང་དྲུག་བརྒྱ་བཅོ་བརྒྱད་ཀྱི་རྩིས་ཀྱི་དངོས་འབུལ་རྒྱུ་་་་་
ཆེར་བཏེགས་ཏེ། བྱང་ཆུབ་སེམས་དཔའི་སོ་སོ་ཐར་བ་ལས། ཤཱ་རིའི་བུ་འདི་ལ་
བྱང་ཆུབ་སེམས་དཔའ་ནི་མཁན་པོ་དང་སློབ་དཔོན་ལ་གུས་པས་གང་ཡོངས་སུ་་་
མི་གཏོང་བའི་རིན་པོ་ཆེ་དེ་འཇིག་རྟེན་ན་མེད་དོ། །ཞེས་པའི་དོན་ཕྱག་ཏུ་
བླངས་ནས་ལེགས་ཚོགས་ཀྱི་རྩ་བ་ཚུགས་པར་མཛད་དོ། །བླ་མས་ཀྱང་དངུལ་
ལས་རྡོ་ཚད་ལྔ་མ་གཏོགས་སློག་ཆ་མཛད་ནས། རྗེ་འདིར་སྙན་སྒྲོན་ཐུགས་ཚར་
སྦྱར་བ་དང་ཡོངས་འཛིན་དམ་པ་དང་སྐུ་དབོན་རྣམ་གཉིས་དྲུང་ཡིག་ཆེན་མོ་་་་་
སོགས་ཞབས་གྲས་པ་རྣམས་ལ་མཆོག་སྤྲུལ་རིན་པོ་ཆེའི་ཞབས་ཕྱི་སྒྲུབ་ཚུལ་གྱི་་་་
བསླབ་སྟོན་གང་རྒྱས་སྩལ། རྡོ་རྗེ་འཆང་ནས་མཆོག་སྤྲུལ་དམ་པའི་ཞབས་བརྟན་
དུ་ཐུན་མོང་མིན་པའི་དྲུག་ཅུ་བ་དྲག་བསྔོས་ཚར་ཁ་ཤས། འཇིགས་བྱེད་ཀྱི་ཞི་
བའི་སྦྱིན་སྲེག་སོགས་བཀའ་དྲིན་བསྐྱངས། ཚེས་བརྒྱད་ལ་དགེ་ལྡན་སྙན་བརྒྱུད་
འཆི་མེད་རྡོ་རྗེ་སྲོག་ཤིང་གི་ཚེ་དབང་དང་། རྣམ་ཐར་དད་པའི་འཇུག་ངོགས་ཀྱི་
དབུ་ནས་ཆོས་ཐུན་གཅིག་གནང་ཞིང་སླད་མའི་རྟེན་འབྲེལ་དུ། འཇམ་མགོན་བླ་
མ་ཙོང་ཁ་པ་ཆེན་པོའི་བཀའ་འབུམ་གྱི་ལྗགས་ལུང་གི་དབུ་འཛུགས་པ་གནང་སྟེ་་
ཆོས་མཚམས་མཛད། མཆོག་སྤྲུལ་རིན་པོ་ཆེ་འདི་ཉིད་སྤྱིར་ཐུགས་སྒམ་ཞིང་
གསུང་བཙུན་པས་མདུན་དུ་བཅར་བ་སུ་ལའང་ནང་ཉམས་ཀྱི་ཕེབས་སྒོ་མཛད་་་་
མི་སྲིད་པའི་ཚོད་དུ་བཞུགས་ཤིང་། ལྷག་པར་ཡོངས་འཛིན་ཚང་ལ་རྩི་བཀུར་ཆེ་
708



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བས་ཤུགས་འབྱུང་གི་མཛད་སྒོ་སྣ་ཚོགས་གཏན་མི་གནང་སྟབས་སུ་ཡང་འདྲིས་་་་
དཀའ་ཞིག་ཡིན་ན་ཡང་། བླ་མ་རྡོ་རྗེ་འཆང་ཆེན་པོར་གསར་མཇལ་སྐབས་ནས་
བཟུང་རང་བཞིན་གྱིས་ཐུགས་ཡིད་གཅིག་འདྲེས་སུ་གྱུར་ཏེ་ནང་མའི་གསུང་གླེང་
རྒྱུན་ཆགས་དང་། མཛད་སྒོ་ཐམས་ཅད་ལ་འདྲི་རྟོག་དང་། ཞལ་བཀོད་གང་
དགོས་འཕྲལ་འཕྲལ་ཞུ་བ་སོགས་མཛེས་ལམ་དང་སྦ་གསང་མེད་པར་མཛད་པ་་་་
ནི་སྐུའི་ཕྲེང་བར་གཞན་དང་མི་མཉམ་པའི་ཐུགས་བསྐྱེད་ཀྱི་འབྲེལ་ཟབ་པའི་་་་་
དན་རྟགས་ངོ་མཚར་བ་ཞིག་གོ། །ཚེས་དགུའི་ཉིན་བླ་མ་མཆོག་སླར་ཆིབས་
བསྐྱོད་མཛད་རྒྱུར་རྗེ་འདིས་གཟིམས་ཆུང་སྒོར་སྐྱེལ་ཐུང་དང་བཅས་ཡབ་སྲས་་་་
ནས་ལྷ་དར་རྩེ་སྤྲོད་མཛད་ཅིང་། ཕན་ཚུན་འབྲལ་མི་ཕོད་པའི་ངང་ནས་ཆིབས་
བཏེག་པར། སྐུ་དབོན་མགྲོན་གཉེར་སོགས་ཆིབས་སྐྱེལ་དུ་བརྫངས་ཤིང་།
འཕྲལ་དུ་སྤྱན་རས་གཟིགས་བཅུ་གཅིག་ཞལ་གྱི་ལྗགས་བསྙེན་བསྐྱངས།
༦. སྟོད་སྨད་ཀྱི་སྒར་གྲོང་དུ་མའི་རེ་བ་ལྷག་བཅས་བསྒྲུབས་
པ་དང་། གདན་སར་རིགས་ལུང་ཞབས་ཞུ་བ་ཆེད་
འཛུགས་དང་། རེབ་གོང་དུ་རྡོ་རྗེ་འཆང་ཡབ་
སྲས་ལས་ཆོས་བཀའ་མཐའ་ཡས་པ་
གསན་བཞེས་གནང་སྐོར།
ཐེ་རོང་དུ་ཆིབས་བསྐྱོད་མཛད་རྒྱུར་གེགས་སེལ་གྱི་ཞབས་རིམ་འགའ་་་་་་་
བསྒྲུབས། གཟའ་རུ་དང་ཚོང་རུ་གཉིས་ཀའི་མི་སྣ་གདན་འདྲེན་དུ་འབྱོར་བ་
ལྟར་སྨིན་དྲུག་ཟླ་བའི་ཚེས་གསུམ་ལ་སྒར་ཆེན་བཏེགས། ཕྱི་ཉིན་ཚོང་རུའི་
དགོན་པ་གསུམ་དང་། ཚོང་རུའི་གཤོག་བཅས་སེར་སྐྱ་མང་བོས་ཆིབས་བསུ་
709



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བགྱིས་པ་བདག་གིར་བཞེས་ཏེ་ཨ་ནུ་ཐང་དུ་སྒར་བཏེགས། ཚེས་བདུན་ལ་
གཟའ་རུའི་དགོན་པ་གཉིས་སོགས་དང༌། གཟའ་རུའི་གཤོག་སེར་སྐྱ་རྣམས་ཀྱི་
ཆིབས་བསུ་དང་བཅས་བཀྲ་ཤིས་ཐང་དུ་སྒར་གཞི་ཕབ། གཟའ་རུ་དང་ལོ་དགེ་
དགོན་སོ་སོར་ཞབས་སོར་བཀོད་ནས་དམངས་ལ་ཕྱག་བྱིན་སྩལ། ཚེས་བཅུ་ནས་
མཐོང་བ་དོན་ལྡན་ཉིད་སྤྱན་རས་གཟིགས་ལྷ་ལྔའི་དཀྱིལ་འཁོར་གྱི་གཙོ་བོའི་་་་་་
སྐུར་བཞེངས་ཏེ། སེར་སྐྱ་དྲག་ཞན་གྱི་ཁྲོམ་ཆེན་པོའི་དད་འདུས་མཐའ་ཡས་
པར་འཕགས་མཆོག་ཐུགས་རྗེ་ཆེན་པོ་བཅུ་གཅིག་ཞལ་དཔལ་མོའི་ལུགས་ཀྱི་་་་་
དབང་སྟ་གོན་དང་བཅས་པ་ཉིན་གཉིས་སུ་སྩལ་པར་སྐུའི་ན་ཚོད་ཕྲ་ནའང་། སྤྱི་
བཤད་དང་སྐབས་སོ་སོའི་དབང་བརྡ་སྤྲོད་པ་སོགས་གསལ་ལ་རྒྱས་པ་ཆད་ལྷག་་་
གི་སྐྱོན་ཕྲ་མོ་ཙམ་ཡང་མེད་པར་སྒྲ་དག་གསལ་གསུམ་གྱིས་གནང་ནས་ཚོགས་པ་་
ཐམས་ཅད་ལ་འཕགས་མཆོག་ཐུགས་རྗེ་ཆེན་པོ་དངོས་ལས་དམ་པའི་ཆོས་ཀྱི་་་་་
བདུད་རྩི་མནོས་པའི་དགའ་སྤྲོ་བསམ་བརྗོད་ལས་འདས་པ་བྱུང་ངོ༌། །ཕྱི་ཉིན་
ནས་གྲུབ་རྒྱལ་ཚེ་དབང་དང་འཇིགས་བྱེད་ཀྱི་ཞི་བའི་སྦྱིན་སྲེག་བཀའ་དྲིན་་་་་
བསྐྱངས་པར་གཤོག་སྤྱི་ནས་དངོས་འབུལ་ཕོན་ཆེར་བཏེགས་སྟེ་ཁོག་པོའི་ཁྲི་བ་་་
ནས་བརྟན་བཞུགས་གསོལ་འདེབས་ཞུས་ཤིང༌། འགར་མི་མ་ཡིན་གྱི་འཚེ་བ་
མིག་མཐོང་དུ་ཡོད་པའང་ཕེབས་པ་ཙམ་ཞིག་གིས་ཞི་བར་གྱུར། ཉེར་གཅིག་ལ་
ཚོང་རུའི་དགོན་གྲོང་གི་བསྐྱར་བསུ་རྒྱས་པ་དང་བཅས་ཆགས་རིམ་དགོན་པར་་་་
ཕེབས་ནས་དབྱར་འཛུགས་རྒྱུའི་ཞལ་བཀོད་མཛད་པར་ཁོང་བ་རྣམས་ནས་དང་་
ལེན་ཡང་དག་པ་ཞུས། ཚེས་ཉེར་གསུམ་ལ་རྒྱུ་ཟངས་སྨྲ་སྡོང་གི་ཚལ་དུ་ཕྱགས་
ཕབ་སྟེ་ཚོང་རུའི་ཁོག་པོ་ནས་ཕྱོགས་དེར་ཞབས་བཀོད་ཐོག་མའི་དགའ་སྟོན་དུ་་་
དཀར་དམར་གྱི་སྟོན་ཆེན་བཟབས། ཉེར་བཞི་ནས་ཕྱོགས་དེ་གའི་དད་འདུས་
སེར་སྐྱ་ཐམས་ཅད་ལ་སྤྱན་རས་གཟིགས་བཅུ་གཅིག་ཞལ་གྱི་དབང་སྟ་གོན་དང་་་་
710



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བཅས་པ་དང་། ཞི་རྒྱས་ཀྱི་སྦྱིན་སྲེག གྲུབ་རྒྱལ་ཚེ་དབང་བཅས་གནང་སྟེ་ཚོགས་
པ་ཐམས་ཅད་ལ་བྱིན་རླབས་མཛད། ཁོག་པོའི་ཁྲི་བས་བརྟན་བཞུགས་བཤད་པ་
དང་འབྲེལ་གཤོག་བཞུང་ནས་འབུལ་ཆེན་བཏེགས་ཤིང་། དེ་དག་ནས་ལྷ་མོའི་
གདན་སར་གྲྭ་རྒྱུན་མང་ཙམ་འདུས་པ་ལ་དགྱེས་ཚོར་ཆེ་བ་གནང་། མགོ་ཟླའི་
བཅུ་གསུམ་ནས་རིམ་བཞིན་རེ་མདོ། སྦས་པ་ཁ་གསུམ། མགྲོན་རྩ་ཉིན་སྲིབ།
དཔལ་ཤེས་དགོན་གོང་འགབ། པགས་པའི་ཏེས་སྒང་དགོན་དང་། པགས་ཁོག་
གི་སྡེ་སོ་སོར་ཞབས་བསྐྱོད་དེ་འདོད་ཆོས་དང་བསྔོ་སྨོན་སོགས་ཆོས་སྦྱིན་མང་་་་་་
པོས་འདུན་པ་བསྐངས་ཤིང་། མགྲོན་ཚུར་གསོད་ངེས་ཀྱི་མི་གཅིག་བཙོན་དུ་
ཡོད་པར་མི་འཇིགས་པ་སྐྱབས་ཀྱི་སྦྱིན་པ་གནང་། སྡེ་ཆུང་ཞིག་ལ་མི་མིན་གྱི་
ཉེར་འཚེ་ཆེ་བར་འདོད་མོས་བཞིན་ཚ་གསུར་དང་དྲུག་ཅུ་བ་གསུངས་ཏེ་དམ་་་་་
བསྒྲགས་མཛད། རྒྱལ་ཟླའི་ཚེས་བཞི་ལ་བོ་ཤོད་དགོན་གྱི་འདུ་ཁང་དུ་ཞབས་
སེན་བཀོད་པར་དཀར་དམར་གྱི་གསོལ་སྟོན་བཟབས་ཤིང་། ཚེས་དྲུག་ནས་སྤྱན་
རས་གཟིགས་ཕྱག་སྟོང་སྤྱན་སྟོང་གི་དབང་སྟ་གོན་དང་བཅས་སྩལ་པར་བཀའ་་་་
དྲིན་གཟོ་བའི་འབུལ་ཆེན་བཏེགས། དགོན་དེ་དང་དམག་རུ་སྔོ་ཆེའི་དགོན་གྲོང་
སོ་སོར་འདོད་མོས་དང་བསྟུན་པའི་ཕེབས་བཞུད་གནང་སྐབས། རྐྱང་ཚ་ནས་
སེང་ཚང་སྨྱུང་གནས་པའི་ཡོངས་འཛིན་མ་འཚོ་བའི་དོན་དུ་སྤྱན་དྲངས་པ་ལྟར་་་
ཕེབས་ཏེ་སྦྱངས་ཆོག་སོགས་གནང་། ཉི་ཤུ་ལ་ཆིབས་བསུ་སེར་སྦྲེང་དང་བཅས་
བྲག་སྒོམ་ལྷ་སོ་དགོན་དུ་གདན་ཞུས་བགྱིས་པར་འདུ་ཁང་དུ་ཕེབས་སྟོན་ཞུས།
སྒར་གྲོང་སྤྱི་ལ་གྲུབ་རྒྱལ་ཚེ་དབང་དང་ཞི་བའི་སྦྱིན་སྲེག་སོགས་ཀྱི་ཆོས་སྦྱིན་་་་་
གནང་བར་དངོས་འབུལ་སྤམ་མཐོར་བཏེགས་ཤིང༌། ཉེར་བདུན་ལ་དབྱིས་པ་
སྟོད་སྨད་གྱི་བསུ་བཀོད་དང་བཅས་སྔགས་རམས་པའི་རི་ཁྲོད་དུ་ཕེབས་ནས་་་་་་
འདོད་ཆོས་སོགས་ཀྱིས་རེ་བ་བསྐངས། མགོ་སྐོར་སེར་སྡེའི་འདུ་ཁང་སྟེང་དུ་ཆུ་
711



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྤྲེལ( སྤྱི་ལོ༡༩ ༣༢) གནམ་ལོ་གསར་ཚེས་ཀྱི་དགའ་སྟོན་དང་ཚེས་གཏོར་སོགས་
འཆར་ཅན་གྱི་ཉམས་བཞེས་རྣམས་བསྐྱངས་ཤིང་རྟགས་མཚན་འགའ་ཞིག་བྱུང་་་
བར་བརྟེན་དེ་གར་བཀའ་སྲུང་དཔའ་བོ་རྩལ་གྱི་རྟེན་ཐང་ཞིག་གནང་སྟེ་སྲུང་་་་་
མར་བཀོད། ཚེས་གསུམ་ལ་འབྲིང་བའི་སུམ་མདོའི་སྒར་གྲོང་གི་ཆིབས་བསུ་དང་
བཅས་སུམ་མདོ་དགོན་དུ་དེ་གའི་སེར་སྐྱ་སྤྱི་ལ་སྤྱན་རས་གཟིགས་དཔལ་མོའི་་་་་
ལུགས་ཀྱི་དབང་དངོས་སྟ་ཉིས་ཆར་བཀའ་དྲིན་བསྐྱངས་ཤིང་གདན་ས་ཆེན་མོ་་་
ནས་ལོ་གསར་གྱི་རྟེན་འབྱུང་འབུལ་བ་སླེབས་པ་རྣམས་ལ་མཇལ་ཁ་གནང་བ་་་་
སོགས། མན་ངག་སྙེ་མ་ལས། གདུལ་བྱའི་གནས་རྣམས་སུ་ཉེ་བར་བྱོན་ནས་
ཐབས་རྣམ་པ་སྣ་ཚོགས་པ་རྣམས་ཀྱིས་སྐལ་བ་ཇི་ལྟ་བ་བཞིན་དུ་སེམས་ཅན་གྱི་་་
ཕུང་བོ་དཔག་ཏུ་མེད་པ་རྣམས་ཐེག་པ་གསུམ་རྣམས་ལ་བཏུལ་ནས་བདེ་འགྲོའི་་་
འབྲས་བུ་དང་ཐར་བའི་བྱང་ཆུབ་ཏུ་ཡང་རབ་ཏུ་བཀོད་དོ། །ཞེས་གསུངས་པའི་
དོན་ཕྱག་ཏུ་བསྟར། དབྱིས་པའི་སེར་སྡེ། ལུང་བཟང་། སུམ་མདོ་རྣམས་ཀྱི་འདུ་
ཁང་གསར་བཞེངས་ཀྱི་འཐེབ་ཏུ་དངོས་རྫས་ཕོན་ཆེར་སྩལ་ཅིང་། རིམ་གྱིས་
བསུ་བ་སེར་སྦྲེངས་དང་བཅས། ཚེས་བཅུ་གཉིས་ལ་གདན་ས་ཆེན་པོར་འབྱོར་
བར་བཅུ་གསུམ་ནས་གསུང་ཆོས་སུ་ཡོན་ཏན་གཞིར་གྱུར་མའི་བཤད་ལུང་།
འཆམ་གཟིགས། སྨོན་ལམ་གྱི་མགོན་མཛད་པ་སོགས་དཀྱུས་སྲོལ་བཞིན་
བསྐྱངས། སྔར་ནས་རྡོ་རྗེ་འཆང་ཆེན་པོའི་ཞབས་པད་དུ་བཅར་ཏེ་རྗེ་ཡབ་སྲས་
ཀྱི་གསུང་འབུམ་གྱི་ལུང་གསན་པ་སོགས་གསན་བསམ་མང་དུ་མཛད་རྒྱུར་ཐུགས་
བཞེད་ཆེ་གཤིས། ཞུ་འབུལ་རིམ་པར་གནང་ཡང་རྐྱེན་འགར་བརྟེན་ལོ་འདིར་
ཕེབས་རྒྱུའི་ཞལ་བཀོད་མ་བྱུང་བ་ལ་ཐུགས་ངལ་ཆེ་ཞིང་སྤྱན་ཆབ་ཐོན་པ་བྱུང་བ་
ནི་བླ་མའི་དགྱེས་ཞལ་མཇལ་བའི་ཐུགས་འདོད་ཆེ་བ་དང༌། དམ་པའི་ཆོས་
འཚོལ་བ་ལ་རངས་པར་ཆས་པའི་རྣམ་པར་ཐར་བའོ། །
712



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ཡབ་རྗེ་རྡོ་རྗེ་འཆང་ཆེན་པོས་དགུང་གེགས་ཟློག་ཐབས་ཀྱི་རིམ་གྲོ་རྣམས་་་་
ལོ་འདི་ནས་མགོ་འཛུགས་རྒྱུར་ཞལ་བཀོད་ཡོད་པ་ལྟར་བཅུ་བདུན་ནས་བཟུང་་་
གདན་ས་མཆོག་གི་དགེ་འདུན་རྣམས་ཀྱིས་དམིགས་བརྩེ་མ་བྱེ་བ་མང་བོ་དང་་་་
སྒྲོལ་བསྟོད་འབུམ་ཕྲག་སོགས་བསྒྲུབས་ཤིང་། རྔ་དགོན་དུ་ཤེར་སྙིང་བྱེ་ཆུང་
དང་། མ་དགོན་དུ་ཡ་མ་རཱ་ཛཱ་དུང་ཕྱུར་སྒྲུབ་འཐེབ་རྡོ་ཚད་བཅོ་ལྔ་བསྟར། ཧོར་
ཟླ་གཉིས་པའི་ཚེས་བརྒྱད་ནས་ཟླ་གཅིག་གི་རིང་ཡོངས་འཛིན་ཚང་དང་རྣམ་་་་་
གཉིས་ཞི་ཁྲོ་སྦྲགས་སྒྲུབ་ཐུན་མོང་བའི་ལྗགས་བསྙེན་ལ་བཞུགས་ཤིང༌། ཐན་
གདུང་གིས་ཐེ་རོང་གཟའ་ཚོང་སོ་སོས་ཡང་ཡང་ཞུ་ནན་ཆེ་བསྟུན་ལྷ་ཁང་སོ་སོར་
ཁྲུས་གསོལ་དང༌། ཞག་བདུན་ཆར་འབེབས་མཛད་པས་ལོ་ཏོག་ལ་ཕན་པའི་
ཆར་གྱི་རྒྱུན་ཡུན་རིང་འབབ་པ་བྱུང་། བྲག་སྒམ་སྤྲུལ་སྐུ་གདན་སའི་ཚོགས་ཆེན་
ཁྲིར་བསྐོ་བཞག་དང་དཔྱིད་ཆོས་ཆེན་མོའི་སྐབས་གདན་སའི་གྲྭ་ཚང་སོ་སོའི་་་་་་
རྒྱུགས་ཀྱི་རིམ་པ་རྣམས་ཞིབ་བཞེས་ཀྱིས་ཚར་གཅོད་རྗེས་འཛིན་གཡེལ་མེད་་་་་་་
མཛད། སྣོན་ཟླའི་ཚེས་བཅུ་ལ་བཞུགས་སྒར་བཏེགས་ཏེ་གཟའ་ཚོང་འབྲོག་རུའི་
འདོད་མོས་བཞིན་བྲག་བྱ་རྒོད་ཀྱི་རྩེར་ལ་བཙས་དང་དཔངས་བསྟོད་སོགས་་་་་་
གནང་། ཨ་སྐྱིད། མཛོད་དགེ་སྟོད། སྟག་ཚང་དགོན། དགའ་བོ་ལུང་། གཟའ་
རུ་འབྲོག་སྡེ་སོགས་སུ་ཁྱིམ་ཕེབས་དང་། བསྔོ་སྨོན་སོགས་ཆོས་ཀྱི་སྦྱིན་པ་རྒྱ་ཆེར་
བཏང་། ཆུ་སྟོད་ཟླ་བའི་དུས་ཆེན་དང་བསྟུན་མཚོ་ར་ཅན་དུ་གྲགས་པར་གཏེར་
འབུལ་དང་ཀླུ་བསང་གཏོང་བ་དང་འཕྲིན་བཅོལ་ཐུགས་སྨོན་བཅས་གནང་བར་་
ཆར་གྱི་རྒྱུན་འཇོ་བ་སོགས་རྟེན་འབྲེལ་གྱི་ན་ཚོད་དར། གཟའ་རུ་གཤོག་ལ་ཚེ་
ཐར་བརྒྱ་ལྷག་གཏོང་རྒྱུར་ཞལ་བཀོད་གནང་ཞིང་ཚེས་བཅུ་གཅིག་ལ་གདན་སར་
ཕྱགས་ཕེབས་ཏེ་རྒྱུགས་བཞེས་ཀྱི་འཕྲོ་བསྐྱངས། མདོ་ལས། བྱང་ཆུབ་སེམས་
དཔའ་བསྟན་བཅོས་ཐམས་ཅད་ལ་མཁས་པར་བྱའོ། །དེ་ལ་མཁས་ན་ཐམས་
713



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཅད་མཁྱེན་པ་ཉིད་དུ་ཞུགས་པར་འགྱུར་རོ། །དེ་ཅིའི་ཕྱིར་ཞེ་ན། ཐམས་ཅད་
མཁྱེན་པའི་ཡེ་ཤེས་འདི་ནི་བསྟན་བཅོས་ཐམས་ཅད་ལ་མཁས་པ་ཡིན་ནོ། །ཞེས་
གསུངས་པ་ལྟར་ཐམས་ཅད་མཁྱེན་པའི་གོ་འཕང་སྒྲུབ་པ་ལ་གཞུང་ལུགས་རྒྱ་་་་་་
མཚོ་ལྟ་བུར་མཁས་པར་སྦྱོང་དགོས་ཤིང༌། དེ་ལ་ཐམས་ཅད་མཁྱེན་པ་དབྱངས་
ཅན་མངོན་པར་དགའ་བས། ཕྲ་ཞིང་མཛངས་ལ་ཞིབ་པའི་རྣམ་དཔྱོད་ཀྱིས། །
ཐུབ་པའི་གསུང་གི་གསང་བའི་གནས་དག་ལ། །རིགས་པའི་ལམ་ནས་སྒྲོ་
འདོགས་མ་བཅད་ན། །འདི་དོན་འདི་ཞེས་སྨྲ་བ་ཤབ་ཤོབ་ཡིན། །ཞེས་གསུངས་
པ་ལྟར་གཞུང་དོན་རིགས་པ་རྣམ་དག་གི་ལམ་ནས་དྲངས་ཏེ་སྒྲོ་འདོགས་ཆོད་པ་་་
ཞིག་མ་ཡོང་ན་ཡོན་ཏན་གྱི་གཞི་མི་ཐིང་ཞིང་། རིགས་པའི་གསང་ཚིག་ལ་སྦྱོང་
ན། རིན་པོ་ཆེ་གསུམ་གྱི་གཏམ་གྱི་སྦྱོར་བ་ལས། ལོག་སྨྲ་ཚར་གཅོད་ཕྱོགས་གླང་
གྲགས་པ་ལས། །ལེགས་པར་འོངས་པའི་རིགས་ལམ་བདུད་རྩིའི་ཆུས། །བློ་མིག་
དྲི་མ་ཡང་ཡང་མ་བཀྲུས་ན། །ཤིན་ཏུ་ཟབ་གནས་མཐོང་བ་སྨོས་ཅི་དགོས། །ཞེས་
གསུངས་པ་ལྟར་ཕྱོགས་གླང་ཡབ་སྲས་ཀྱི་རིགས་པའི་གནད་ལ་འདྲིས་པ་གལ་ཆེ་་་
བ་དང༌། དེ་ལ་ཡང་ཐོག་མར་བསྡུས་སྦྱོར་བརྩི་བ་མེད་མི་རུང་དུ་དགོངས་ནས་
ཚུལ་དེ་ལ་ཐུགས་རྗེ་གཞོལ་བར་གྱུར་ཏོ། །དེ་ཡང་གསན་སྦྱོང་གི་རྩོད་གྲྭ་འཛུགས་
རྒྱུ་སྐྱབས་རྗེ་གོང་མ་བློ་བཟང་འཕྲིན་ལས་བསྟན་པ་རྒྱ་མཚོས་གསན་སྦྱོང་ཐོག་་་་
མར་གནང་བའི་དུས་དང་བསྟུན་ན་བཟང་བར་སྔ་མོ་ནས་བླ་མ་རྡོ་རྗེ་འཆང་ཆེན་
པོས་ལྗགས་བཀོད་སྩལ་གྲུབ་པ་ལྟར་གདན་ས་ཆེན་མོའི་གྲོས་དབང་ཡོངས་ལ་་་་་
གྲོས་བསྟན་བགྱིས་ཏེ། སྣོན་ཟླའི་ཚེས་བཅུ་གཉིས་གཟའ་སྐར་འཕྲོད་སྦྱོར་མངོན་
པར་དགེ་བའི་སྔ་ཆར་མཚན་ཞབས་སུ་དགེ་བའི་བཤེས་གཉེན་དཀོན་མཆོག་འོད་
ཟེར། གླིང་བ་རབ་འབྱམས་པ་བློ་བཟང་རྒྱ་མཚོ། འབྲིང་བ་རབ་འབྱམས་པ་བློ་
བཟང་བསམ་གཏན། གཟའ་རུ་དགེ་བཤེས་བློ་བཟང་དོན་གྲུབ། འབྲིང་བ་དགེ་
714



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བཤེས་བློ་བཟང་བསྟན་པ་བཅས་བསྐོ་བཞག་གནང་ཞིང་སྔ་མ་གཉིས་ཆོས་ཁྲིམས་
པའི་ལས་ཁུར་གྱིས་དུས་གཏུགས་པས་རེ་ཞིག་ཚབ་ཏུ་བྲག་སྒམ་རབ་འབྱམས་པ་་་
བློ་བཟང་ཤེས་རབ་དང་། རྔ་བ་བློ་ཤེར་གཉིས་ལ་ཞལ་བཀོད་མཛད་པ་ལྟར། རྗེ་
ཉིད། ཡོངས་འཛིན་ཚང་། མཚན་ཞབས་དགེ་བའི་བཤེས་གཉེན་ལྔ། སྐུ་དབོན་
རྣམ་གཉིས་བཅས་ནས་གསན་སྦྱོང་གི་དབུ་འཛུགས་རྒྱུར་ལྷ་ཁང་སོ་སོར་མཆོད་་་
འབུལ་དང་སྦྲགས་འཕགས་བོད་ཀྱི་གཞུང་ལུགས་རྒྱ་མཚོ་ལྟ་བུར་གསན་སྦྱོང་་་་་་
བགྱིད་པ་ལ་གེགས་མེད་བཞེད་འགྲུབ་འབྱུང་བའི་ཐུགས་སྨོན་སྐྱབས་འཇུག་སྨིན་
རྒྱས་སུ་བསྟར་ཏེ། བདེ་ཡངས་ཆེན་མོར་མཚན་བརྗོད་གསུང་སྒྲོགས་དང་།
ཡོངས་འཛིན་དགེ་བའི་བཤེས་གཉེན་ཆེན་པོ་ཀླུ་སྒྲུབ་ཞལ་སྔ་ནས་ཀྱིས་རིགས་་་་་་
པའི་སྒོ་འབྱེད་བསྡུས་གཞུང་གི་དབུ་ནས་བརྩི་བཞག་གནང་བར་མཆོག་སྤྲུལ་རིན་
པོ་ཆེས་སྐྱོར་དཔོན་མཛད་དེ་བསྐྱར་འཕྲལ། བྲག་སྒམ་དགེ་བཤེས་བློ་བཟང་ཤེས་
རབ་དམ་བཅར་བཞུགས་པ་ལ་རྗེ་འདིས་ཁ་དོག་དཀར་དམར་ལས་བརྩམས་པའི་
ཁྱབ་སྐོར་ཚིག་བཀྲ་ལེགས་པ་ཞིག་གནང་། དེ་ནས་ཡོངས་འཛིན་དམ་པ་དང་
མཚན་ཞབས་སོ་སོས་བགྲོ་གླེང་རིམ་བཞིན་མཛད། གཞུང་ལུགས་ཆེན་པོའི་
དགོངས་པ་དཔྱིས་ཕྱིན་མཐའ་གཅོད་པར་ཚེགས་མེད་རྟོགས་པའི་ཐབས་མཁས་་་
ཆོས་འོད་ཟེར་ཅན་དུ་གྲགས་པ་བསྡུས་སྦྱོར་ལ་གསན་སྦྱོང་མཛད་པའི་དགའ་་་་་་
སྟོན་བླ་བྲང་ཆེན་མོ་ནས་མཎྜལ་སྐུ་གསུང་ཐུགས་རྟེན་གྱིས་ཐོག་དྲངས་པའི་་་་་་
དངོས་འབུལ་དང་། གདན་ས་ཆེན་མོའི་མཁན་པོ་ཁྲི་གདན་ཟུར་འཛིན་གྲྭ་སོ་སོ་
བཅས་ནས་རིམ་པར་ལེགས་དར་ཕུལ་ཞིང་། བླ་བྲང་ཆེན་མོ་ནས་བཞུགས་གྲལ་
དུ་དགའ་སྟོན་གང་རྒྱས་ཞུས། ཟླ་དེའི་རིང་ཡོངས་འཛིན་རིན་པོ་ཆེའི་མདུན་
ནས་དཔེ་ཁྲིད་ཞུ་བ་དང་། སྐུ་དཔོན་རྣམ་གཉིས་དང་ལྷན་ཅིག་མཚན་ཞབས་པ་
དགེ་བའི་བཤེས་གཉེན་རྣམས་ཀྱི་དབུས་སུ་རྩོད་གྲྭ་སྨར་བ་སྟར་ཆགས་སུ་མཛད།
715



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རིང་མིན་རྡོ་རྗེ་འཆང་ཆེན་པོའི་མདུན་ནས་ཀྱང་གསན་སྦྱོང་ཐོག་མའི་ལེགས་་་་་
འབུལ་སྩལ་བ་འབྱོར་བར་གུས་པས་གཙུག་ཏུ་བླངས་སོ། །སྨྲས་པ།
རང་གཞན་གྲུབ་མཐའ་རྒྱ་མཚོར་འཁྱིལ་བའི་ཀླུང་ཟབ་མོ། །བགྲོད་ལ་
མཚན་ཉིད་ཚང་བའི་བཤེས་གཉེན་དམ་པ་ཡི། །དེད་དཔོན་ལ་བརྟེན་རྒྱལ་སྲས་
རྣམས་ཀྱི་སྤྱི་ལུགས་ཕྱིར། །ན་ཚོད་གཞོན་ཡང་བདག་ཉིད་ཆེ་འདིས་ཚུལ་དེ་
དགོངས། །དྲང་སྲོང་འཇིགས་མེད་བསམ་གཏན་ཞེས། །དམ་པ་ཆོས་བརྒྱད་ཀུན་
སྤངས་པས། །སླར་ཡང་སྤྲུལ་པའི་གར་སྒྱུར་བ། །ལུང་རྟོགས་རྒྱ་མཚོའི་མཛོད་
འཛིན་བསྟེན། །བཤེས་གཉེན་ཚད་མའི་གངས་རི་ལས་བབས་པའི། །ཆོས་རྒྱུན་མི་
ཟད་གངྒཱ་བརྒྱ་ཡི་ཀླུང་། །དད་བརྩོན་ཧུབ་གཅིག་གིས་འཐུངས་ཨ་གས་སྟེ། །དུས་
འདིར་ཁྱོད་ལས་གཉིས་པ་གང་དུ་བཙལ། །འདི་ཡིས་དེ་ལ་མ་བྱས་དད་གུས་
གང་། །བསོད་ནམས་ཡོན་དུ་མ་ཕུལ་ཁྱད་ནོར་གང་། །ལུས་དང་ངག་གིས་མ་
བྱས་བཀུར་སྟི་གང་། །དགོངས་པའི་མཐིལ་དུ་མ་བཟུང་བཀའ་ལུང་གང་། །བློ་
བཟང་རྒྱལ་བ་གཉིས་པའི་མཛད་པའི་དཔལ། །མ་ལུས་མངོན་སུམ་སྟོན་པ་
མཁྱེན་པའི་གཏེར། །ཀུན་མཁྱེན་མཚན་དང་ལྡན་པའི་མགོན་དེ་ཡང་། །བསམ་
དང་སྦྱོར་བས་ཡོངས་འཛིན་མཆོག་ཏུ་བསྟེན། །གཞུང་ལུགས་རྒྱ་མཚོར་ཉེར་
ཞུགས་ནས། །དགོངས་དོན་རིན་ཆེན་ལེན་པ་ལ། །དེད་དཔོན་མཁས་པས་ཉེར་
སྦྱར་བའི། །བསྡུས་ཚད་གྲུ་གཟིངས་ཁྱོད་ལ་བྱིན། །ཡབ་སྲས་ཐེག་མཆོག་བཤེས་
གཉེན་དུ། །བཀུར་ནས་གསུང་གསང་བདུད་རྩིའི་ལོངས། །བཞེས་པས་ཆོས་ཀྱི་
འཁོར་ལོས་སྒྱུར། །མཆོག་ཏུ་བཞེངས་པའི་སྐྱ་རེངས་གསལ། །སྐུ་ཡི་ཕྲེང་བར་
འཕྲིན་ལས་ཀྱི། །དོན་ཡོད་ཞགས་པས་བཅངས་པའི་ཡུལ། །ཐེ་རོང་སྐལ་བཟང་
འདུས་པའི་ཚོགས། །རྗེས་འཛིན་མཛད་པའི་སྒོ་བརྒྱ་ཕྱེ། །སྤྱན་རས་གཟིགས་
དབང་རོང་ཆེན་རྒྱལ་བའི་སྲས། །སྤྱན་རས་གཟིགས་ཀྱི་སྨིན་བྱེད་ཆོས་སྦྱིན་གྱིས། །
716



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
སྤྱན་རས་གཟིགས་ཀྱིས་གདུལ་འོས་མང་བོའི་དོན། །སྤྱན་རས་གཟིགས་དང་
གཉིས་སུ་མེད་པར་མཛད། །འཕགས་བོད་གཞུང་ལུགས་རྒྱ་མཚོ་ས་ཆེན་པོར། །
འཁྱིལ་བས་ཉེ་བར་མཚོན་འོས་བདེ་བླག་ཏུ། །རྒལ་བྱེད་བསྡུས་སྦྱོར་རིགས་པའི་
གྲུ་བོ་ཆེ། །ཉེ་བར་བཟོ་བའི་ལས་ལ་མགོན་འདི་ཞུགས། །ཞེས་པ་ནི་བར་སྐབས་
ཚིགས་བཅད་དོ།། །།
དབྱིས་པ་སྟོད་མའི་དགོན་ལག་ཏུ་ཁྲི་བ་གསར་བསྐོ་མཛད་ཅིང་གཤོག་ཁས་
གདན་ས་ཆེན་མོར་མཆོད་བཀུར་མི་འགྱུར་བའི་ཁས་བླངས་བགྱིས་ཤིང་། རྐ་ཆུ་
ཁའི་ཁ་རྒྱའི་བློ་ཁོ་ཟེར་བ་ནད་ཚབས་ཆེ་བའི་སྐྱབས་ཞུར་གདན་དྲངས་པར་ནད་་་
པར་ཕན་པའི་རིམ་གྲོ་དང་། དད་མོས་སོ་སོར་ཕེབས་བཞུད་སྟེང་བསྔོ་སྨོན་
འདོད་བསྟུན་དངོས། སྡེ་གཞུང་དུ་ལ་བཙས་དཔངས་བསྟོད་དང་སྦྱིན་སྲེག་
བཀའ་དྲིན་བསྐྱངས། ཞབས་བརྟན་དུ་གདན་སར་གདུགས་དཀར་མཆོག་གྲུབ་
མ་འབུམ། རྔ་དགོན་དུ་ཤེར་སྙིང་བྱེ་ཆུང་། མཚོ་བདུན་དང་མ་དགོན་དུ་ཡ་མ་རཱ་
ཛཱ་བྱེ་ཆེན་བཞི་ལྷག་བཅས་ཀྱི་སྒྲུབ་འཐེབ་ཏུ་དངུལ་རྟ་སོགས་ཚན་ཆེར་ཕུལ།
ཧོར་ཟླ་བཅུ་བའི་ཚེས་བརྒྱད་ནས། འཇམ་དབྱངས་དཀར་པོ་དང་རིགས་གསུམ་
སྤྱི་སྒྲུབ་ཀྱི་ལྗགས་བསྙེན་སོ་སོར་སྦྱིན་སྲེག་བཅས་གནང་བ་མགོ་ཟླའི་ཉི་ཤུ་ལ་གྲུབ།
དེ་ནུབ་ཕར་ཕྱིན་དམ་བཅའ་ལ་མཚན་འཁྱོངས་གཟིགས་རྟོག་དང་ཉེར་གཉིས་་་་
ནས་བསྡུས་གྲྭའི་ཐུགས་སྦྱོང་ལྷོད་མེད་མཛད། རྒྱལ་ཟླའི་བཅོ་ལྔ་ནས་རྡོ་རྗེ་བྲག་
རྫོང་གི་མན་ངག་ཐུན་མོང་མ་ཡིན་པ་སྐུ་ཉམས་སུ་བསྟར་བའི་སྒོ་ནས་ལྗགས་་་་་
བསྙེན་ཚད་ལྡན་མཛད་ཅིང། མཛོད་དགེ་སྤྲུལ་སྐུ་དང་། མཁན་ཟུར་དམ་ཆོས་
ཚང་གི་ཡང་སྤྲུལ་གཉིས་ཐག་གཅོད་གནང་། ཆུ་བྱའི( སྤྱི་ལོ༡༩ ༣ ༣）གནམ་ལོ་
གསར་ཚེས་སྐབས་སུ། དཔལ་ལྷའི་ཚེས་གཏོར། ལོ་གསར་གྱི་དགའ་སྟོན་ཚོགས་
མང་ལ་ཕྱག་བྱིན། ཚོགས་ལངས་སོགས་སྔར་རྒྱུན་བཞིན་གནང་། གསུང་ཆོས་སུ་
717



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བྱིན་རླབས་སྤུངས་ཞུས་ཀྱི་ཁྲིད་དང༌། འཆམ་གཟིགས། སྨོན་ལམ་གྱི་མགོན་དུ་
ཕེབས་པ་སོགས་སྟར་ཆགས་ཀྱི་མཛད་སྒོ་རྣམས་སྒྲུབ་ཕྲལ། རེབ་གོང་དུ་བླ་མ་རྡོ་
རྗེ་འཆང་ཆེན་པོ་ཡབ་སྲས་ཀྱི་སྐུ་གམ་དུ་བཅར་ཏེ་སྐུ་ཡོན་གསན་སྦྱོང་གཙོར་་་་་
འདོན་ངོས། ཆོས་རྒྱུན་མང་བོ་གསན་བཞེས་ཀྱི་ཆེད་ཆིབས་བསྐྱོད་མཛད་པ་ལ་
གེགས་སེལ་གྱི་ཞབས་རིམ་གང་དགོས་ཞལ་བཀོད་མཛད་དེ་གྲྭ་ཚང་སོ་སོས་ཁུར་་་་
བཞེས་ཀྱིས་བསྒྲུབས། ཉེར་བདུན་ལ་བཞུགས་སྒར་བཏེགས་སྟེ་རིམ་པར་ཕེབས་
པ། དབོ་ཟླའི་ཚེས་དྲུག་ལ་རྡོ་རྗེ་འཆང་ཆེན་པོའི་སྐུ་ཚབ། འདི་ག་ཤར་བླ་བྲང་གི་
མི་སྣ། རྫོང་དཀར་དང་། དར་ཞིང་དགོན་པ་སོགས་སྣེ་འདུས་ཆིབས་བསུ་ཞུས།
ཕྱི་ཉིན་སྒེའུ་སྟེང་བླ་གྲྭ་སོགས་སེར་སྐྱ་མང་བོ་ནས་ཆིབས་བསུ་དང་བཅས་ཅོ་གའི་
ཐང་དུ་གྲགས་པར་བཞུགས་སྒར་བཏབ། ཚེས་བརྒྱད་ལ་ཤར་བླ་བྲང་གི་མཛོད་
དཔོན། རོང་བོ་ནང་སོ། གདན་ས་གསུམ་གྱི་ལས་སྣེ་བླ་གྲྭ། རྒྱ་པོའི་དཔོན་པོ་
སོགས་རེབ་གོང་གི་ཆིབས་བསུ་རགས་བསྡུས། རྒྱའི་དམག་མི་བཅས་ཀྱི་རྟ་བསུ།
རོང་བོའི་གདན་ས་ཆེན་པོ་བདེ་ཆེན་ཆོས་འཁོར་གླིང་གི་དགེ་འདུན་ཡོངས་ནས་་་
སེར་སྦྲེང་དང་བཅས་རོང་བོ་ཤར་གྱི་བླ་བྲང་ཆེན་མོ་ནོར་བུ་གྲུ་འཛིན་དུ་ཞབས་་་
སོར་བཀོད་དེ་ཚོགས་པ་ཡོངས་ལ་ཕྱག་དབང་སྩལ། ཁོ་བོ་ཅག་ལ་ཡང་གནང་
སྐྱེས་སྤམ་མཐོ་བ་སྩལ་ཏེ་དྲུང་ཆེན་བློ་བཟང་སངས་རྒྱས་ནས་སྐུ་ཕྲེང་གོང་མ་་་་་
རྣམས་ཀྱི་སྐུ་རིང་ནས་འབྲེལ་ཟབ་ཚུལ། བསྟན་པའི་ཉི་མ་ཚང་ཆུ་མར་འཁྲུངས་
ཏེ་འདི་ག་སྐུ་བདག་ཏུ་གྱུར་ནས་འབྲེལ་ཇེ་ཟབ་ཏུ་སོང་ཚུལ། ལྷག་པར་སྐུ་གོང་
མ་རྣམ་གཉིས་བླ་སློབ་ཏུ་གྱུར་ནས་ཆོས་འབྲེལ་གྱིས་ཡོངས་སུ་སྦྲེལ་ཚུལ་གྱི་ལོ་རྒྱུས་
རྒྱས་པ་དང་བཅས། ད་ལྟ་གསེར་ཞལ་ལྷན་འཛོམས་ཀྱིས་ཆོས་ཀྱི་མཆེད་དུ་
འབྲེལ་བ་བཀའ་དྲིན་ཆེ་ཚུལ་སོགས་གྲལ་འཕྲོས་སུ་གནང་། གཙུག་ལག་ཁང་སོ་
སོར་མཆོད་མཇལ་གནང་སྟེ་རྒྱལ་སྲས་ཀྱི་སྨོན་ལམ་རླབས་པོ་ཆེ་རྣམས་ཐུགས་་་་་
718



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ཉམས་སུ་བསྟར་ཞིང་། ཕྱི་ཉིན་འདི་གའི་བླ་བྲང་ཆེན་མོ་ནས་ཕྱག་རྟེན་དངོས་
འབུལ་མཚོན་ཙམ་ཞུས་ཏེ་ཆིབས་ཞལ་བསྒྱུར་བར་དགོན་ཆེན་གྱི་ཉེ་འདབས་སུ་་་་
ཡོངས་འཛིན་འཇམ་དབྱངས་བླ་མ་མཆོག་སྐུ་འཁོར་དང་བཅས་ཆིབས་བསུར་་་་་་
ཕེབས་པར་ཕྱག་དང་བཅས་མཇལ་དར་རྩེ་སྤྲོད་གནང་། ཁྲེ་ཙེ་བཞིའི་དགོན་
གྲོང་སོ་སོའི་ཆིབས་བསུ་སེར་སྦྲེང་སོགས་ཀྱི་བསུ་བཀོད་ཀྱི་སྤྲོས་པ་དང་བཅས་་་་་
སེངྒེ་གཤོང་མ་མགོའི་དགོན་ཕུན་ཚོགས་ཆོས་གླིང་གི་ལྕགས་རིའི་སྒོར་བླ་མ་རྡོ་རྗེ་་
འཆང་ཡང་མདུན་བསུར་ཕེབས་པར་ཕྱག་འབུལ་དང་མཇལ་དར་རྩེ་སྤྲོད་ཀྱི་་་་་་
བཀུར་སྟི་ཞུ་རེས་བགྱིས་ཏེ་ཡབ་སྲས་ཞལ་འཛོམས་ཀྱི་དགའ་སྤྲོ་མངོན་དུ་གྱུར།
དགོན་དེར་གཞི་ཕབ་འཕྲལ་ཞམ་རིང་བ་དམངས་ཕྱིར་ལོག སྐྱབས་རྗེ་ཐུབ་
བསྟན་ཉི་མའི་འཁྲུངས་གཞིས་ནས་འཚམས་ཞུ་དང་གདན་འདྲེན་ནན་ཆེར་ཞུས་་
པར་སྐབས་བསྟུན་གྱི་གསུང་ལན་དང་། རེབ་གོང་ཡས་མས་ཀྱི་དད་འདུས་སྔ་
ཕྱིར་བྱུང་བ་རྣམས་བྱིན་རླབས་ཀྱིས་ཚིམ་པར་མཛད། ཚེས་བཅུ་གཅིག་རྒྱལ་ཕུར་
འཛོམས་པའི་སྐར་བཟང་དང་བསྟུན་ནས་དགོན་དེའི་འདུ་ཁང་དུ་ཡབ་རྗེ་བླ་མ་་་
རྡོ་རྗེ་འཆང་ཆེན་པོ་འཇིགས་མེད་ཞབས་ཀྱི་མདུན་ནས་ཉིན་བཞིན་ཆོས་ཐུན་་་་་
རིང་བོ་གཉིས་རེར་གསན་བརྩོན་གྱིས་རྒྱལ་ཚབ་མཁས་གྲུབ་ཉིས་ཆར་གྱི་བཀའ་་་་
འབུམ་ལུང་རྒྱུན་འཁྲུལ་མེད་གང་བཞུགས་གསན། དེ་དང་སྟབས་སྦྲེལ་དུ་ཡོངས་
འཛིན་བཀའ་དྲིན་མཚུངས་མེད་འཇམ་དབྱངས་བླ་མ་ཆེན་པོ་བློ་བཟང་དཔལ་་་་
ལྡན་གྱི་ཞབས་དྲུང་ནས། སྐུ་དབོན་གཉིས་དང་ལྷན་ཅིག་བླ་གྲྭ་ཁ་ཤས་ཀྱིས་
མཚན་ཞབས་ཞུས་ཏེ། རྭ་བསྡུས་གྲྭར་གྲགས་པ་བསྡུས་གཞུང་ལེགས་བཤད་ཉི་
མའི་འོད་ཟེར་གྱི་སྟེང་ནས་དཔེ་ཁྲིད་འཆར་ཅན་དུ་གསན་ཅིང་། རྩོད་གྲྭ་རྒྱུན་
ཆགས་གནང༌། བླ་མ་མཆོག་གིས་ཉེར་བརྒྱད་ལ་དུས་འཁོར་དབང་གི་སློབ་མ་
རྗེས་འཛིན་གནང་བ་གསན། ཧོར་ཚང་ནས་གདན་ཞུ་བསྒྱུར་མ་བྱུང་བར་ཕྱིར་
719



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལམ་ཕེབས་རྒྱུའི་ཞལ་བཞེས་མཛད། གསུམ་པའི་ཚེས་བརྒྱད་ལ་གསུང་འབུམ་
གཉིས་བཀའ་རྒྱ་མ་དང་བཅས་གྲུབ་ནས་རིམ་པར་སྦྱིན་སྲེག་དངོས་གྲུབ་རྒྱུ་་་་་་་
མཚོའི་བཤད་ལུང༌། ཟ་བྱེད་མཁའ་འགྲོའི་སྦྱིན་སྲེག་དང་དམ་ཚིག་རྡོ་རྗེ་བཟླས་
པ་གཉིས་ཀྱི་ཁྲིད་རྣམས་མནོས་ཤིང་། རེབ་གོང་ཁུལ་གྱི་ཀུན་སྤངས་འདུས་སྤྱི་
ནས་བདེ་མཆོག་དཀར་པོ་ལ་བརྟེན་པའི་ཚེ་སྒྲུབ་ཀྱི་ཚེ་བཅུད་དང་བརྟན་་་་་་་་་
བཞུགས་ཕུལ། ཚེས་བཅུ་ནས་ཉིན་བཞིའི་རིང་དུས་འཁོར་དབང་ཡོངས་རྫོགས་
གསན་ཅིང་རྡོ་རྗེ་སློབ་དཔོན་གྱི་དབང་གི་ནུབ་ཁ་བ་ཤིན་ཏུ་འབབ་ཚན་ཆེ་བ་་་་་
བྱུང་བ་སྐུ་ཚེ་འདི་ཙམ་མ་ཡིན་པར་སྐུའི་ཕྲེང་བར་དུས་འཁོར་གྱི་བཤད་པ་ལ་་་་་་
འཕྲིན་ལས་ཆེ་ཆེར་དཀར་བའི་རྟེན་འབྲེལ་དུ་འཁུམས། འདུས་སྡེ་ནས་འབུལ་
ནོད་མི་དམན་པ་ཞུས་ཤིང་སྐྱ་སེར་གཉིས་ནས་དེར་བཞུགས་རིང་ཞབས་ཏོག་རྒྱ་་་
ཆེན་བསྒྲུབས་པ་དང་མཚན་མོའི་ཆར་ཡང་ཕྱི་སྐོར་རྒྱུན་མི་ཆད་པ་སོགས་དད་་་་་
གུས་ཀྱི་ཉམས་མངོན་ཆེ་བ་བྱུང་། བཅུ་བདུན་ལ་ཡབ་སྲས་ལྷན་ཅིག་པར་སེངྒེ་
གཤོང་སེར་སྐྱ་སོ་སོས་ཆིབས་སྐྱེལ་དང་བཅས་ཕྱགས་བཏེག་པར་ཤེལ་དགོས་་་་་་་
འདུས་སྤྱི་ནས་ཐབ་བསུ་དང་། ཀ་རིང་དགོན་གྲོང་གི་ཆིབས་བསུ་དང་བཅས་རྗེ་
འཇིགས་མེད་པའི་གདན་ས་གཉིས་པ་ཀ་རིང་བཀྲ་ཤིས་དར་རྒྱལ་གླིང་དུ་ཕྱགས་་་
ཕེབས་ཏེ། དད་འདུས་སོ་སོར་ཕྱག་དབང་སྩལ། ཉི་ཤུ་ནས་ཉིན་བདུན་གྱི་རིང་
བླ་མའི་མདུན་ནས་ལམ་ཁྲིད་ཆེན་མོ་དགེ་ལེགས་འོད་སྣང་འགྱེད་པའི་ཉིན་བྱེད་་་
ཀྱི་མྱོང་ཁྲིད། འཇིགས་མཛད་རྡོ་རྗེ་བཅུ་གསུམ་མའི་བསྐྱེད་རྫོགས་ཀྱི་ཁྲིད། ལམ་
མཆོག་སྙིང་བོ། བརྒྱ་རྩའི་ཕྱག་ཁྲིད། བློ་སྦྱོང་མཚོན་ཆའི་འཁོར་ལོའི་བཤད་ལུང་།
རིགས་ཚོགས་དང་བྱམས་ཆོས་ཀྱི་ལུང་བཅས་གསན་ཞིང་། གདན་ས་ཆེན་མོ་
ནས་འཚམས་ཞུ་བ་འབྱོར། ས་ག་ཟླ་བའི་ཚེས་དྲུག་ནས་བཟུང་རྗེ་ཤེས་རབ་རྒྱ་
མཚོའི་གསན་ཡིག་ལྟར་ལམ་རིམ་བློ་སྦྱོང་རྣམ་ཐར་བསྐྱེད་རྫོགས་སོགས་ཆོས་ཚན་
720



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ཐོར་བུའི་སྐོར་ཕལ་ཆེ་བའི་ལུང་དང་། ཡོངས་འཛིན་འཇམ་དབྱངས་བླ་མ་
མཆོག་གི་མདུན་ནས་སྔར་མུས་ཀྱི་བསྡུས་གྲྭའི་དཔེ་ཁྲིད་དང་རྩོད་གྲྭ་རྒྱུན་ལྡན་་་་་་
གྱིས་གསན་སྦྱོང་གནང་བར་རྗེ་བླ་མ་ཡབ་སྲས་ནས་ཀྱང་སྐབས་སྐབས་གཟིགས་་་
རྟོག་གཡེལ་མེད་གནང་། ས་ག་ཟླ་བའི་ཉར་བླ་མ་རྡོ་རྗེ་འཆང་ཆེན་པོ་ནས་
འཁྲུངས་རབས་རྣམ་ཐར་དང་འབྲེལ་བའི་སྐུ་བསྟོད་ཀུན་བཟང་འཁོར་ལོ་ལྗགས་་
རྩོམ་གསར་བསྒྲིགས་ཀྱིས་འབུལ་བ་དང་། དེ་མཐུན་ཕྲན་ལའང་སྐལ་ལྡན་
འཁྲུངས་རབས་ལ་བསྔགས་པའི་ཀུན་བཟང་འཁོར་ལོ་སྩལ་ཅིང་། ལུང་ཚོགས་ཀྱི་
མཇུག་ཏུ་ལྗགས་རྩོམ་གྲུབ་མཐའ་རྒྱ་མཚོའི་འཇུག་ངོགས་དང་གྲུབ་མཐའ་རྩ་བ་་་་
སྦྲགས་པའི་བཤད་ལུང་སྩལ་བ་གསན། སྣོན་ཟླ་སྔ་མའི་ཚེས་གཅིག་ནས་བླ་མ་
མཆོག་གིས་ལམ་རིམ་ཚིགས་བཅད་མ་བསྟན་འཛིན་བྱེ་བའི་འབྱུང་གནས་ཀྱི་ཁྲིད་
ཉིན་གསུམ་སྩལ་ཏེ་རྡོ་རྗེ་ཐེག་པའི་སྦྱོང་བ་ལ་སློབ་པའི་ས་གཅོད་དང་པོའི་སྟེང་་་
རྡོ་རྗེ་ཕྲེང་དབང་གི་སློབ་མ་རྗེས་འཛིན་དང་། ཚེས་བཞི་ནས་བཟུང་ཕྲེང་བ་དང་
ཀྲྀ་ཡ་སྦྲགས་པའི་དཀྱིལ་འཁོར་ཞེ་ལྔའི་དབང་ཕྱག་ལེན་འབྲིང་བོའི་དབང་དུ་་་་་་
བྱས་ཏེ་འདུས་པ་འཇམ་པའི་རྡོ་རྗེ་ནས་བཟུང་། དགེ་ལེགས་སུ་བྱེད་པའི་དཀྱིལ་
འཁོར་གསུམ་གྱི་བར་སྟ་གོན་དང་བཅས་ཉིན་བཅུ་དགུའི་རིང་སྔགས་ཀྱི་ཟབ་་་་་་
གནད་ཐམས་ཅད་དབང་སྟེང་དུ་དྲིལ་ཏེ་དབང་གཙོ་བོར་གྱུར་པའི་རིམ་གཉིས་་་་
ཀྱི་བཤད་པ་དང་བཅས་པ་འགྲོ་བའི་གསུང་བཤད་འབྱམས་ཀླས་པ་སྔགས་རིམ་་་
ཆེན་མོས་ཁོག་བཟུང་སྟེ། དཀའ་གནས་ཀྱི་མཐའ་དཔྱོད་མན་ངག་གི་སྐོར་དང་
བཅས་བྲག་ཐོག་ནས་ཆུ་འཕྱོ་བ་ལྟ་བུའི་སྔོན་མེད་པའི་ལེགས་པར་བཤད་པའི་་་་་
བདུད་རྩིའི་ཆར་ཆེན་པོ་འབེབས་པར་མཛད་པས་ཐུགས་རྒྱུད་ཡོངས་སུ་ཚིམས་་་་
ཤིང་། དབང་ཐམས་ཅད་གྲུབ་པའི་མཐར་ལམ་རིམ་གྱི་བཤད་པའི་མཇུག་རྫོགས་
པར་མཛད། དེའི་ཕྱི་དྲོ་ཀ་རིང་དགོན་པའི་རྒྱབ་རིར་ཤར་ཀ་རིང་དཀའ་བཅུ་
721



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། -
ཕུན་ཚོགས་རྣམ་རྒྱལ་གྱི་སྤོང་ཁང་ཤུལ་དུ་གསར་བསྒྲུབས་རྗེ་འཇིགས་མེད་བསམ་
གཏན་པའི་བཞུགས་གནས་ཡོད་པར་ཡབ་སྲས་ལྷན་ཏུ་ཕེབས་ཏེ། རྩོད་པ་མཛད་
པའི་མཇུག་ཏུ་དགེ་ལྡན་བསྟན་འབར་གསུང་སྒྲོགས་ཀྱིས་ཐུགས་སྨོན་དང་བཅས་་
ཐལ་སྐད་བཏང་སྟེ་ཆོས་མཚམས་གནང་། ཀ་རིང་སེར་སྐྱས་སླད་དུ་འདི་ལན་
གཅིག་མིན་པར་ཆིབས་ཞལ་བསྒྱུར་ཏེ་རྗེས་སུ་འཛིན་པའི་བཀའ་དྲིན་སྐྱོང་བའི་་་
གསོལ་འདེབས་ནན་ཆེར་ཕུལ་བར་ཞལ་བཞེས་གནང་། ཉེར་བཞི་ལ་བིས་མདོ་
ནས་གདན་དྲངས་པར་ཡབ་སྲས་ལྷན་རྒྱས་ཆིབས་བསྐྱོད་པར། གྲྭ་ཚང་བླ་གྲྭ་
རྣམས་དང་བིས་མདོའི་ཆེན་ཧུ་གུར་མགོན་གཙོས་དམག་བསུ་ཇ་ཐབ་སེར་སྦྲེང་་་་
དང་བཅས། བིས་མདོའི་དགོན་ཆེན་ཐུབ་བསྟན་ཆོས་འཁོར་གླིང་གི་འདུ་ཁང་
ཆེན་མོར་གཞུང་གིས་དཀར་དམར་གྱི་དགྱེས་སྟོན་དྲངས་ཐོག དད་འདུས་ཀྱི་
སེར་སྐྱ་མཐའ་ཡས་པར་ཕྱག་དབང་སྩལ་རྗེས་འགའ་དྭགས་ནང་ཆེན་དུ་བཞུགས་
གདན་ཕབ། གྲྭ་ཤག་ཁ་ཤས་ལ་ཕེབས་བཞུད་དང་རྒྱབ་རིའི་རྩེར་ཕེབས་ནས་
བསང་ཆེན་དང་ཡུལ་ཁྲུས་སོགས་མཛད། ཕྱི་ཉིན་རྡོ་རྗེ་འཆང་སྐུ་ན་ཕྲ་དུས་ནས་
བཞུགས་གནས་ཀྱི་མཐིལ་མཛད་དེ་མདོ་སྔགས་ཀྱི་གསན་སྦྱོང་གི་གཞི་བཙུགས་་་་་
པའི་དབེན་གནས་སྟག་རྡོའི་རི་ཁྲོད་དགེ་ལེགས་ཆོས་རྫོང་དུ་ཞབས་སོར་གྱི་པདྨོ་་་
བཀོད་དེ་ཉིན་གཉིས་སུ་ཀུ་ཡངས་སྤྲོ་སངས་མཛད་ཅིང་། ཉེར་དྲུག་ཉིན་འདུ་
ཁང་ཁྱམས་སུ་དམ་བཅའ་བཙུགས་ཏེ་ཚིག་བཀྲ་དང་ཐུགས་སྨོན་གནང་། བླ་མ་
མཆོག་ནས། སྐུ་གསུང་ཐུགས་རྟེན། གོས་ཕྲུག དངུལ་རྡོ་ཚད་ལྔ། བཞུགས་
གདན་སོགས་ཚན་གྲངས་མང་པོ་དང་། ཡོངས་འཛིན་འཇམ་དབྱངས་བླ་མ་
མཆོག་ནས་ཀྱང་དེ་མཐུན་གྱི་དངོས་འབུལ་རྒྱ་ཆེ་བ་དང་། བླ་མའི་གསུང་ལས།
འདི་ཕྱོགས་ངེད་རང་གི་སྡོད་གནས་སུ་ཞབས་སོར་བཀོད་པ་བཀའ་དྲིན་ཆེ་ཞིང་།
སླད་ཞབས་པད་ཡུན་རིང་བརྟན་པ་དང་མཁས་བཙུན་བཟང་པོའི་རྣམ་ཐར་་་་་་་
722



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བདག་གིར་བཞེས་ཏེ་བསྟན་འགྲོའི་དོན་རྒྱ་ཆེར་མཛད་དགོས་པ་དང་། བདག་
ལ་འབྲེལ་ཐོགས་ཀྱི་འདས་གསོན་རྣམས་ཀྱི་འཕྲལ་ཡུན་གྱི་མོས་འདོད་འགྲུབ་པ་་་
དང་། ཁྱད་པར་ཡོངས་འཛིན་འཇམ་དབྱངས་བླ་མ་ཞབས་པད་བརྟན་ངོས་
འཕྲིན་ལས་མཁའ་ཁྱབ་ཏུ་འཇུག་པའི་སྐྱབས་འཇུག་གནང་དགོས་ཚུལ་སོགས་་་་་
ཞུས། ཉེར་བདུན་ལ་གསེར་ཁའི་དགོན་དུ་ཡབ་སྲས་ལྷན་ཅིག་ཆིབས་བསྐྱོད་
གནང་བར་རྐང་རྩའི་སྐྱ་སེར་ནས་ཆིབས་བསུ་སེར་སྦྲེང་གང་ལྕོགས་བསྟར། ཉེར་
བརྒྱུད་ནས་བླ་མ་མཆོག་ལས་སྔ་ཕྱིར་གསང་བ་འདུས་པའི་བསྐྱེད་རྫོགས་ཀྱི་ཁྲིད།
རྡོ་ལག་བརྒྱུད་མ་གསུམ་གྱི་ལུང་དང་། ཏེ་ལོ། ནཱ་རོ། མར་པ། མི་ལ། རས་ཆུང་
བ། ཀློང་རྡོལ། རྗེ་གསེར་ཁང་བ་རྣམས་ཀྱི་རྣམ་ཐར། མི་ལའི་མགུར་འབུམ།
བཀའ་གདམས་ཆོས་འབྱུང༌། མན་ངག་རིན་ཆེན་སྤུངས་པ། བསོད་གྲགས་
འདུས་པའི་བསྐྱེད་རྫོགས་རྣམས་ཀྱི་ལུང་དང་། རྗེ་ཞྭ་དམར་རིན་པོ་ཆེའི་བླ་མའི་
རྣལ་འབྱོར་གྱི་ཁྲིད་སྔོན་དུ་འགྲོ་བས་དེ་ཉིད་ཀྱི་བཀའ་འབུམ་གྱི་ལུང་། ལྟ་ཁྲིད་
དྲན་པ་བཞི་ལྡན། མེ་ཏོག་བཅུད་ལེན། འཇམ་དབྱངས་དཀར་པོའི་ལས་ཚོགས་
རྣམས་ཀྱི་ཁྲིད་བཅས་གསན། ཤོལ་ཟླའི་ཚེས་གཅིག་ནས་ཡོངས་འཛིན་མཆོག་གི་
དྲུང་ནས། རྗེའི་རྣམ་ཐར་ཆེན་མོ། ཀུན་མཁྱེན་འཇམ་དབྱངས་བཞད་པའི་རྣམ་
ཐར་བཙན་པོ་མ། བློ་སྦྱོང་ལེགས་བཤད་ཀུན་འདུས་སོགས་ཀྱི་ལུང་དང་སྔ་མུས་
ཀྱི་བསྡུས་གྲྭའི་དཔེ་ཁྲིད་རྒྱུན་ཆགས་སུ་གསན་ཏེ། དཔེ་གཟིགས་དང་ཐུགས་
དཔྱོད་སླ་ཆོས་སུ་མ་སོང་བའི་བརྩོན་པ་ལྷུར་བླངས་ཤིང་ཕྱི་དྲོ་སྤང་ལྗོངས་རྣམས་་
སུ་རྩོད་གྲྭ་བཙུགས་ཏེ་རིགས་པའི་རྩལ་སྦྱོང་བསྟར་ཆགས་སུ་མཛད། གདན་ས་
ཆེན་མོ་ནས་མཐའ་ཡས་ཚང་སོགས་བླ་གྲྭ་མང་ཤས་ལྷ་འབངས་རྐ་ཆུ་ཁ་བའི་ཁྲི་་་
བ་དང་འགོ་བ། ཚ་ཁོའི་མ་དགོན་ནས་ཁྲི་བས་གཙོས་ཡབ་མཐུ་སྟོབས་རྡོ་རྗེ་
སོགས་མི་སྣ་མང་བོ་བཅས་འཚམས་ཞུ་འབུལ་བར་འབྱོར་བ་ལ་འོས་བསྟུན་གྱི་་་་་



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཛད་སྒོ་རྣམས་ཡངས་པོར་ཕྱེ། ཆུ་སྟོད་ཟླ་བའི་ཚེས་བཞི་ནས་ཉིན་གསུམ་རིང་
ཤར་བླ་བྲང་ནས་སྤྲོ་སངས་ཀྱི་ཆེད་སྤང་ལྗོངས་སུ་གུར་སྒར་བཏབ་ནས་དཀར་་་་་
དམར་གྱི་སྟོན་མོ་དང་། ཡོངས་འཛིན་འཇམ་དབྱངས་བླ་མ་མཆོག་གིས་ཁོ་བོ་
ཅག་ལ་ཕར་ཕྱིན་དཔེ་ཁྲིད་ཐོག་མར་བཀའ་དྲིན་བསྐྱངས་པའི་བརྩི་བཞག་སོགས་
ལྷན་ཅིག་གསན། རྡོ་རྗེ་འཆང་ཆེན་པོའི་མདུན་ནས། རྗེ་ངག་དབང་བྱམས་པའི་
གསུང་འབུམ་གྱི་ལུང་། གཏུམ་མོ་ཞགས་གསུམ་མ། དགའ་ལྡན་གཞུང་བསྲིང་།
མ་ནིང་ཧ་འདོན། ལོ་གྱོན་མ་དང་དབྱངས་ཅན་མ་དཀར་མོའི་ལས་ཚོགས། སྙིང་
བོ་དོན་གསུམ་རྣམས་ཀྱི་ཁྲིད་དང་། དབུས་བརྒྱུད་ལམ་རིམ་དུ་གྲགས་པ་འཇམ་
དཔལ་ཞལ་ལུང་གི་ཁྲིད། བཅུ་གཉིས་ནས་སྟ་གོན་སྔོན་དུ་འགྲོ་བས་གྲུབ་ཆེན་མི་
ཏྲ་ཛོ་ཀིའི་ཐུགས་དམ་མི་ཏྲ་བརྒྱ་རྩར་གྲགས་པའི་སྒེར་དབང་རྣམས་གཤེད་་་་་་་
དམར་ལྷ་བཅུ་གསུམ་མ་ནས་བཟུང་། ཛམ་བྷ་ལ་ལྷ་བཅོ་བརྒྱད་མའི་བར་གྱི་
དབང་རེ་ལྔ་ཉིན་བཅུ་དྲུག་གི་རིང་སླ་ཆོས་སུ་མ་སོང་བར་དབང་གི་སྦྱོར་དངོས་་་
རྗེས་གསུམ་གྱི་བཤད་པ། དབང་དོན་ལམ་གྱི་རིམ་པར་བསྒྲིགས་ཚུལ། དམ་པ་སྔ་
མའི་གསུང་སྒྲོས། སྐབས་སོ་སོའི་སྔགས་དོན་དང་བཅས་མཐའ་ཆོད་པའི་ལྗགས་
བཤད་ངོ་མཚར་བ་བཀའ་དྲིན་ཏུ་བསྐྱངས་ཏེ་དབང་གི་ཆུ་བོ་མཐའ་ཡས་པས་་་་
ཐུགས་རྒྱུད་ཚིམ་པར་མཛད་དེ། སྔར་རྡོ་རྗེ་འཆང་ཕྲེང་བའི་དབང་གི་སྐབས་སུ་
བདེ་མཆོག་འཁོར་ལོ་སྒྱུར་དྲུག་དང་། འདི་དུས་སྤྱན་རས་གཟིགས་རྒྱལ་བ་རྒྱ་
མཚོ་གཉིས་དབང་བཀའ་གཉིས་ཀྱི་སྲོལ་འབྱེད་པ་པོ་སོ་སོའི་ཐུགས་དམ་གྱི་གཙོ་་་
བོར་གྱུར་པས་དམ་པ་རྣམས་ཀྱིས་ཕྱག་ལེན་རྒྱས་པའི་ལུགས་མཛད་པ་ལྟར་སློབ་་་
མ་དབང་སྟེགས་ལ་འགོད་པ་སོགས་ཀྱི་སྤྲོས་པ་རྒྱ་ཆེར་གནང་། བཅོ་ལྔའི་སྔ་ཆར་
མཉམ་མེད་སྟོབས་བཅུ་མངའ་བའི་རྒྱལ་ཚབ་གནས་བརྟན་འདུལ་བ་འཛིན་པ་་་་
ཆེན་པོ་རྗེ་བཙུན་བླ་མ་མཆོག་ཡབ་སྲས་དང༌། རྗེ་འདི་སོགས་དགེ་ཚུལ་སློང་མང་
724



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བོས་གསོ་སྦྱོང་སྔོན་དུ་འགྲོ་བས་ཡབ་སྲས་གདན་འཛོམས་ཀྱིས་དབྱར་སྔ་མ་ཞལ་་་
བཞེས་ཀྱི་སྦྱོར་བ་མཛད་དེ་བཅུ་དྲུག་གི་ནངས་པར་དབྱར་ཞལ་གྱིས་བཞེས།
ཉེར་དགུ་ལ་མི་ཏྲ་བརྒྱ་རྩའི་དབང་ཡོངས་སུ་རྫོགས་པའི་མཇུག་ཏུ་བླ་མ་མཆོད་པ་
ལ་བརྟེན་པའི་དཔའ་བོའི་སྟོན་མོ་རྒྱས་པ་ཉམས་སུ་བསྟར་ཞིང་། དངུལ་བྲེ་ཆེན་
ལྔ་དང་གོས་ཕྲུག་ནང་མཛོད་བཅས་ཀྱི་དངོས་འབུལ་ཞུས་པར་ཐམས་ཅད་ཕྱིར་་་་་
སློག་མཛད། བདུན་པའི་ཚེས་གཅིག་ནས་སྔ་དྲོའི་ཆར་ཡོངས་འཛིན་པཎྜི་ཏ་ཆེན་
པོའི་མདུན་ནས་ཡབ་སྲས་ལྷན་རྒྱས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱུད་་་་
སྟོང་པ་དཀའ་ཆེན་ཡེ་ཤེས་རྒྱལ་མཚན་དང་ཡོངས་འཛིན་རྗེ་རང་གིས་མཛད་་་་་
པའི་མཆན་གཉིས་སྦྲགས་པའི་བཤད་ལུང་དང་། ཕྱི་དྲོ་རྣམས་སུ་རྡོ་རྗེ་འཆང་
ཆེན་པོའི་ཞབས་པད་ནས་ལེགས་བཤད་སྙིང་བོ་དང་། སྟོང་ཐུན་སྐལ་བཟང་
མིག་འབྱེད་ཀྱི་བཤད་ལུང་། རྗེ་བློ་བཟང་འཕྲིན་ལས་ཀྱི་གསུང་གི་སྡོམ་གསུམ་ཁ་
སྐོང་དང་བཅས་པའི་བཤད་ལུང་། བདེ་མཆོག་བསྐྱེད་རྫོགས་ཀྱི་ཁྲིད་རྣམས་
གསན། ཡོངས་འཛིན་འཇམ་དབྱངས་བླ་མ་མཆོག་ནས་བརྒྱད་སྟོང་པའི་བཤད་
ལུང་ཆོས་མཚམས་མཛད་དེ་ལྷ་བཙུན་ཡེ་ཤེས་དོན་འགྲུབ་བསྟན་པའི་རྒྱལ་མཚན་
གྱིས་ཕྱོགས་བསྒྲིགས་ཟུང་བཀའ་བརྒྱ་རྩར་གྲགས་པ་ལས་སྒྲོལ་མ་ཉེར་གཅིག་སོ་་་་
སོར་མ་གྱེས་པ་ནས་མགོན་ལྗང་འཕྲིན་ལས་ལྷུན་འགྲུབ་བར་གྱི་རྗེས་གནང་བརྒྱ་་་
རྩའི་བྱིན་རླབས་བཀའ་དྲིན་བསྐྱངས་པ་བླ་མ་རྡོ་རྗེ་འཆང་དང་ལྷན་རྒྱས་ཀྱིས་་་་་
ཞུས། ཉེར་གཉིས་ནས་བརྒྱད་སྟོང་བཤད་ལུང་གི་འཕྲོས་རྩལ་བའི་མཇུག་ཉེར་ལྔ་
ལ་གྲུབ་ཅིང་། བླ་མ་མཆོག་ལས་ནཱི་གུ་ཆོས་དྲུག་གི་ཁྲིད་གསན། ཕྱི་ཉིན་ནས་རྡོ་
རྗེ་འཆང་ཆེན་པོའི་མདུན་ནས་གསང་འདུས་འཇམ་རྡོར། འཇིག་རྟེན་དབང་
ཕྱུག བདེ་མཆོག་ནག་པོ་བ། དྲིལ་བུའི་བདེ་མཆོག་ཕྱི་དཀྱིལ་དང་ལུས་དཀྱིལ།
ཐུབ་པ་དམ་ཚིག་གསུམ་བཀོད་བཅས་སོ་སོའི་དབང་དང༌། དུས་འཁོར་བསྐྱེད་
725



ཅེ
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྫོགས་དང་རྫོགས་རིམ་ཁྲིད་ཆེན་བརྒྱད་ཀྱི་ཁྲིད་བཅས་གསན་པར་དངོས་འབུལ་་
ཕུལ། ཉེར་དྲུག་ལ་གདན་ས་ནས་ཞབས་ཕྱི་བ་རྣམས་གདན་ཞུར་འབྱོར་བར་
མཇལ་ཁ་དང་བཀའ་འདྲི་སོགས་སྩལ། མར་ངོའི་བཅུ་བཞི་ལ་ཡབ་སྲས་ལྷན་
རྒྱས་གདན་འཛོམས་ཐོག་དགག་དབྱེ་གནང་ཞིང་དབྱར་གྱི་ནང་དུ་ཡང་བག་་་་་་
ཡངས་སུ་བཞུགས་པ་མིན་པར་སྐབས་ཀྱི་བསྲུང་བྱ་ཕྲ་མོ་ནས་ཀྱང་བསྲུངས་ཏེ།
ཆོས་རྒྱུན་གྱི་རྣམ་གྲངས་མང་བོ་གསན་པ། དཔེ་ཁྲིད་གཟིགས་རྩོད་པ་སོགས་ལ་
ཧུར་ཐག་མཛད། དབྱར་ལྷན་བཞུགས་ཀྱི་བླ་གྲྭ་སོ་སོར་སྲུང་མདུད་བཅས་བྱིན་
རླབས་མཛད། དེ་ལྟར་ཟླ་ངོ་བདུན་གྱི་རིང་བླ་མ་ཡབ་སྲས་ཀྱི་ཞབས་པད་བསྟེན་
ཏེ། རྗེ་ཐམས་ཅད་མཁྱེན་པས། དེ་ཕྱིར་བློ་གྲོས་ཕྲ་ཞིང་མཛངས་པ་དང་། །ཀུ་
ཤའི་རྩེ་ལྟར་མ་གྱུར་དེ་སྲིད་དུ། །ངོམས་མི་སླ་བར་རིགས་པའི་གཞུང་ལུགས་ལ། །
མཁས་པའི་བཤེས་ལ་བརྟེན་ཏེ་ལེགས་པར་སྦྱངས། །ཞེས་གསུངས་པ་ལྟར་འཇམ་
དབྱངས་བླ་མ་བློ་བཟང་དཔལ་ལྡན་གྱི་ཞལ་སྔ་ལས་རིགས་པའི་གཞུང་ལ་སྦྱོང་བ་་
གཙོར་འདོན་ངོས་རྗེ་དེ་དང་། ཁྱབ་བདག་ཨ་མཚན་ཅན་ཡབ་སྲས་གཉིས་
ཆར་ལས་ཟབ་ཆོས་ཀྱི་རྒྱུན་མང་དུ་བཞེས་ཤིང་། དེ་དག་གི་སྐབས་སུ་ཡང་། མདོ་
སྡེ་རྒྱན་ལས། བློ་ལྡན་འགྲོ་དང་སྦྱོར་བ་དང་། །སྨོན་པའི་སྒོ་ནས་བཤེས་གཉེན་
བསྟེན། །ཞེས་གསུངས་པ་ལྟར་བཤེས་གཉེན་བསྟེན་ཚུལ་གྱི་སྒོ་ཐམས་ཅད་ཕྱག་
ཏུ་བཞེས་པས་ལེགས་ཚོགས་ཀྱི་རྐང་ཚུགས་པར་མཛད་དོ། །ཇི་ལྟར་ནོར་བུའི་
གླིང་དུ་ཕྱིན་པའི་དེད་དཔོན་ཆེན་པོས་ཡིད་བཞིན་གྱི་ནོར་བུ་རིན་ཐང་མེད་པས་་
གྲུ་བོ་ཆེའི་ནང་བར་མཚམས་མེད་པར་བཀང་སྟེ་རང་ཡུལ་དུ་ལྡོག་པ་བཞིན།
ལེགས་པར་བཤད་པ་ཟད་མི་ཤེས་པས་ཐུགས་ཀྱི་བང་མཛོད་ནི་བྱུར་བུར་གང་། །
ཕྱོགས་མཐའི་གདུལ་བྱ་དཔག་ཏུ་མེད་པ་དག་གི་དོན་ནི་ཡང་དག་པར་མཛད།
གྲོགས་སྡེ་སྣོད་འཛིན་པ་རྣམས་དང་ཆོས་ཀྱི་བགྲོ་བས་ནི་ཐུགས་རྒྱུད་ཚིམས་ཏེ།
726



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
གདན་ས་ཆེན་པོར་ཆིབས་ཀྱི་ཁ་ལོ་བསྒྱུར་བའི་ཐུགས་བཞེད་མཛད་པ་ན།
ཁྲུམས་ཟླའི་དགའ་བ་དང་པོར། ཆོས་མཚམས་ཀྱི་རྟེན་འབྲེལ་དུ་རྡོ་རྗེ་འཆང་
ཆེན་པོ་ནས་བྱ་རྒྱུད་པདྨའི་རིགས་ཀྱི་གཙོ་བོ་ཚེ་དཔག་མེད་འཆི་མེད་རྔ་སྒྲའི་་་་་་
དབང་དང་། ཡོངས་འཛིན་པཎྜི་ཏས་དྲུག་སྒྲའི་དབུ་ནས་ཆོས་ཐུན་གཅིག་བཀའ་
དྲིན་བསྐྱངས་ཏེ་དགེ་ལྡན་བསྟན་པ་རྒྱས་པའི་སྨོན་ལམ་སོགས་ཐུགས་སྨོན་རྒྱ་་་་་་
ཆེན་གནང་ཞིང་བླ་མ་མཆོག་ནས་རྗེ་འདིའི་སྐུ་མཆེད་ཆུང་བ་བསྟན་པ་རྒྱ་མཚོ་སྐུ་
དབོན་དམ་པ་དཀོན་མཆོག་ཆོས་འཕེལ་བའི་ཡང་སྲིད་དུ་ཐག་བཅད། ཡབ་སྲས་
འབྲལ་མི་ཕོད་པའི་ཉམས་དང་བཅས་མཇལ་དར་རྩེ་སྤྲོད་གནང་ཞིང་། ཕྲན་
བུས་ཀྱང་འཛམ་གླིང་རྒྱན་དྲུག་མཆོག་གཉིས་ཀྱི་གཞུང་ལ་གསན་སྦྱོང་མཐར་ཕྱིན་
འབྱུང་བའི་རྟེན་འབྲེལ་དུ་རྒྱན་དྲུག་མཆོག་གཉིས་ཀྱི་བྲིས་སྐུ་གསར་བ་ཞིག་ཕུལ་
ཏེ་ཆིབས་བཏེགས་སོ། །སྨྲས་པ།
ལྷ་ཡི་སྐྱེད་ཚལ་འཛིན་མའི་རྒྱན་གཅིག་ཏུ། །བབས་ཞེས་བརྗོད་ན་ཁ་འཆལ་
ཚིག་སྐམ་དུ། །འགྱུར་ཡང་དགེ་བཅུ་འཛོམས་པར་མངོན་སུམ་གྱིས། །གྲུབ་པ་
གསེར་ལྗོངས་ཡུལ་དུ་གང་ཞབས་བཀོད། །འཇིགས་མཛད་འཁོར་ལོའི་དབང་
ཕྱུག་དུས་ཀྱི་མཐའ་མ་ལ། །དྲི་མེད་དམ་པའི་ཆོས་ཚུལ་སྐྱོད་པའི་བཤེས་མཆོག་ཏུ།།
ཤར་བ་ལུང་རྟོགས་རྒྱ་མཚོའི་མཛོད་འཛིན་དེ་ཡི་ཞབས། །བསྟེན་ནས་ཆོས་རྒྱུན་
མི་ཟད་མཛོད་ལ་དབང་རབ་བསྒྱུར། །ཚོང་འདུས་ཉུལ་ནས་འོ་མའི་རྒྱུན། །མ་
བརྟགས་ཉོ་བའི་ཚུལ་མིན་པར། །རྣམ་པར་དག་པའི་ཆོས་རྒྱུན་ཚོགས། །འཚོལ་
བ་རྒྱལ་སྲས་ཆེན་པོའི་སྲོལ། །བུམ་པའི་ཁ་རྒྱན་སྐོར་བ་ལ། །བྱང་ཙམ་མ་ཡིན་
མདོ་རྒྱུད་ཀུན། །ཚིགས་བཅད་གཅིག་ཏུ་ཉེ་བསྒྲིལ་ནས། །སྟོན་པ་བསྟན་འཛིན་
ཆེན་པོའི་ཚུལ། །འཆད་པ་པོ་ཡིས་ཆོས་རྒྱུན་སྤེལ་ཐབས་ཙམ། །ཉན་པ་པོ་ཡིས་
ཐོས་གྲངས་རྩི་བའི་ལས། །ཁོ་ནས་མ་ཚིམས་དབང་ཁྲིད་ལུང་གང་ཡང་། །སྟོན་
727



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས། །
དང་ཉན་ཚུལ་དག་པས་འཆད་ཉན་མཛད། །བཤད་དང་སྒྲུབ་པའི་མཛད་པ་
གང་ནས་ཀྱང་། །བློ་བཟང་ཆོས་ཀྱི་ཉི་མ་འོད་པོ་ཆེ། །སླར་ཡང་གངས་ལྗོངས་
མཁའ་ལ་ཤར་བ་ཉིད། །དཔལ་ལྡན་ཡོངས་འཛིན་པཎ་ཆེན་སརྦ་ཛྷ། །དེ་ཡི་ཞལ་
བཟང་བདུད་རྩིའི་འབྱུང་གནས་ལས། །བབས་པའི་ལུང་རིགས་ག་གཱ་མངར་བའི་
རོ། །དད་བརྩོན་ཤེས་རབ་ཁྱོར་བས་འཐུངས་པ་ལས། །པཎྜི་ཏ་རུ་བཞེངས་པའི་
མཚན་ལྟས་ངོམ། །སྟོན་པ་འཇམ་དཔལ་ཞི་ཁྲོའི་རོལ་པ་དང་། །སློབ་ཚོགས་ས་ལ་
གནས་པའི་སེམས་དཔའ་དག །ལྷན་ཅིག་གདན་འཛོམས་ཆོས་ཀྱི་རྔ་ཆེན་པོ། །
ཡུན་རིང་བརྡུངས་པས་སྲིད་འདི་དགེ་བར་བྱས། །ཞེས་པ་ནི་བར་སྐབས་ཚིགས་
བཅད་དོ། ། །
༧ རེབ་གོང་ནས་གདན་སར་ཆིབས་བསྒྱུར་ལམ་བར་དད་
ལྡན་ཐམས་ཅད་ལ་ཐར་བའི་ས་བོན་གྲུང་པོ་འཇོག་
གནང་དང་། ༧ ཀུན་གཟིགས་པཎ་ཆེན་དགུ་བ་
མཆོག་དང་ཐུགས་ཡིད་གཅིག་འདྲེས་སུ་
གྱུར་བ་སོགས་ཀྱི་སྐོར།
ཡོངས་འཛིན་འཇམ་དབྱངས་བླ་མ་ཆེན་པོ་དང་བླ་སྤྲུལ་ཁ་ཤས་སོགས་སེར་
སྐྱ་མང་བོས་ཆིབས་སྐྱེལ་ཞུས་ཏེ། ཞག་མལ་སྟེང་ཤག་ཆུའི་གཉན་ཆེན་ལ་བསང་
ཆེན་གནང་བར་ཞིང་སྐྱོང་ཆེན་པོ་ཡང་དགའ་བའི་ལྟས་བྱུང་། ཕྱི་ཉིན་གུང་རི་
གྲུབ་པའི་དབང་མོའི་ཡང་སྤྲུལ་དང༌། བྲག་དཀར་དགོན་དང་། རྒན་གྱ་ཚོ་དྲུག་
གི་དམག་བསུ་བཅས་ཉི་མ་ལུང་དུ་ཞག་མལ་གནང་། ཚེས་གསུམ་ལ་མཁར་
གཡུང་དྲུང་གི་རྟ་བསུ། ཧོར་ཚང་དགོན་པ་གསུམ་སོ་སོའི་བླ་གྲྭ་དང་གཤོག་ཁ་
728



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བཞིའི་རྟ་བ་སྟོང་ལྷག་གིས་ཆིབས་བསུ་དང་། རྩེ་དབུས་སྒར་གྲོང་གི་ཇ་ཐབ་དང་
བཅས་བྲག་དཀར་དགོན་དུ་ཚོགས་ཡོངས་ལ་ཕྱག་དབང་དང་། གནས་ཁང་དུ་
བདེ་མཆོག་ཚོགས་འཁོར་རྒྱས་པ་གནང་ཞིང་ཚོགས་ཕུད་བདེ་མཆོག་རང་བྱོན་གྱི་
མདུན་དུ་ཕུལ། དགེ་ལྡན་བསྟན་པ་རྒྱས་པའི་སྨོན་ལམ་དང་ཐུགས་དམིགས་རྒྱ་
ཆེར་མཛད། གུང་རིའི་ནང་ཆེན་དུ་གུང་རི་རིན་པོ་ཆེ་དང་ཕན་ཚུན་གསུང་གླེང་
དམར་ཞིང་ཕྱུག་ནས་འཐོར། ཚ་ཁའི་སྒང་དུ་ཞག་བཞུགས་སྟེང་སླར་ཡང་གཉན་
ལ་བསང་ཆེན་དང་དཔང་བསྟོད་མཛད། ཚེས་ལྔ་ལ་རྗེ་རང་གི་གདན་ས་གསུམ་
གྱི་ཡ་གྱལ་སྨད་ཧོར་ཚང་གི་གདན་ས་དགེ་ལྡན་བསྟན་འཕེལ་གླིང་དུ་སེར་སྦྲེང་་་་་
མཆོད་རོལ་བཅས་ཕེབས་ནས་འདུ་ཁང་དུ་ཞབས་སོར་བཀོད་དེ་མཛད་སྒོ་རྣམས་
གྲུབ་འཕྲལ་རང་གི་བླ་བྲང་དུ་གཞིས་ཕབ། དད་འདུས་ཀྱི་སེར་སྐྱར་བྱིན་རླབས་
བར་མ་ཆད་དུ་སྩལ་ཅིང་། བཅུ་གཅིག་ལ་སྟ་གོན་སྔོན་དུ་བཏང་སྟེ། བཅུ་གཉིས་
ཉིན་འཕགས་མཆོག་སྤྱན་རས་གཟིགས་བཅུ་གཅིག་ཞལ་དཔལ་མོའི་ལུགས་ཀྱི་་་་་
དབང་བསྐུར་རྒྱས་པ་སྐབས་བབ་ཀྱི་གསུང་བཤད་དང་མཇུག་ཏུ་བསླབ་བྱ་དང་་་་
བཅས་ཡིད་ཚིམ་པ་བཀའ་དྲིན་བསྐྱངས་པར་ཁྲི་བས་བརྟན་བཞུགས་བཤད་པ་་་་
དང་སྒར་ལུང་གཞུང་ནས་དངོས་འབུལ་རྒྱ་ཆེན་བཏེགས། བཅུ་གསུམ་ལ་ཆིབས་
བསུ་དང་བཅས་ཤིང་སྒོའི་དགོན་པར་གདན་དྲངས་ཏེ་གཞུང་ལ་ཚེ་དབང་དང་་་་
འདོད་བསྟན་གྱི་ཕེབས་བཞུད་གནང་། རིམ་པར་འབྲི་འབྲི། གོ་ཉིན། དཀོན་
མཆོག་རྒྱ་ཕྱུག ཙག་ཙག་སོགས་ལ་མོས་བསྟན་གྱི་ཆོས་ཀྱིས་ཚིམ་པར་མཛད།
དབྱུག་ཟླའི་ཚེས་མགོ་ནས་གདན་ས་དེ་གའི་འཛིན་གྲྭ་སོ་སོར་རྩོད་རྒྱུགས་དང་་་་་་
ལེགས་བཤད་ཆེན་པོ་རྣམས་གྱི་རྒྱུགས་བཞེས་ཤིང་། སྐྱོར་སྦྱོང་རྩོད་གྲྭ་གང་ཐད་
ནས་ཐུགས་ཚིམ་པ་བྱུང་བར་སླད་ནས་ཀྱང་སློབ་གཉེར་ལ་འབད་བརྩོན་བྱེད་་་་་་་
དགོས་ཀྱི་བསླབ་སྟོན་གནང་། ཧོར་ཚང་གཤོག་བཞི་ཐུན་མོང་ནས་ཞུས་པ་ལྟར།
729



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྟ་གོན་སྔོན་དུ་འགྲོ་བས་ཚེས་དགུ་ལ་ཐུན་མོང་མིན་པའི་ཡི་དམ་ཁྱད་ཆོས་ལྔའམ་
བཅོ་ལྔས་ཁྱད་པར་དུ་འཕགས་པ་འཇིགས་མཛད་བདུད་ལས་རྣམ་པར་རྒྱལ་བའི་
དབང་བཞི་ཆ་ཚང་སྦྱོར་དངོས་དང་བཅས་པ་སླ་ཆོས་སུ་མ་སོང་བར་བཀའ་དྲིན་་
བསྐྱངས། བཅོ་ལྔ་ལ་གནམ་ལ་འོག་མའི་བསུ་བཀོད་དང་བཅས་དེ་གའི་སྒར་
གསར་དུ་ཕྱགས་ཕབ་ཅིང་། སྐྱ་སེར་ཐུན་མོང་ལ་ཚེ་དབང་སོགས་ཆོས་སྦྱིན་དང་
ཕྱག་དབང་སོགས་འདོད་བསྟན་གནང་། བཅུ་བདུན་ལ་གཏེར་ལུང་ནས་ཆིབས་
བསུ་དང་བསེ་མཆོག་སྤྲུལ་རིན་པོ་ཆེ་བློ་བཟང་བཀྲ་ཤིས་འཕྲིན་ལས་རྒྱ་མཚོས་་་་་
བསུ་ཐུང་བཅས་དེ་གའི་ནང་ཆེན་དུ་གཞི་ཕབ་པར་དངུལ་གོས་ཕྲུག་རྟ་ཆེན་་་་་་་
སོགས་ཀྱི་ལེགས་སྐྱེས་བསྟབས་ཏེ། འདོད་ཆོས་དང་སྟག་མགོའི་ཐང་དུ་ཞིང་སྐྱོང་
གཉན་རྒོད་ལ་བསང་ཆེན་བཏང་། ཉེར་གསུམ་ལ་ཁ་གྱ་སྨད་ཀྱི་དགོན་པར་ཚེ་
དབང་སྩལ་ཏེ། འགྱང་རོ་བླ་བྲང་སོགས་སུ་འབྱོན་བཞུད་དང་། ཉེར་དྲུག་ལ་ཁ་
གྱ་སྟོད་དུ་ཚེ་དབང་དང་། ཤག་རའི་གནས་སུ་བདེ་མཆོག་ཚོགས་འཁོར་དང་
བསང་མཆོད་མཛད། ཉེར་བརྒྱད་ལ་སེར་སྐྱའི་ཆིབས་བསུ་རྒྱས་པ་དང་བཅས་
མཛོད་དགེ་སྒར་རྙིང་དུ་འབྱོར་བར་གདན་ས་ནས་འཚམས་ཞུ་འབུལ་མི་རྣམས་་་
འབྱོར་ཞིང་། གཤོག་གསུམ་ལ་ཁྱིམ་ཕེབས་འདོད་བསྟུན་གནང༌། སྨིན་དྲུག་ཟླ་
བའི་ཚེས་བརྒྱད་ནས་ཉིན་གཉིས་རིང་གཤོག་ཁག་ལྔའི་སེར་སྐྱ་སྤྱི་འདུས་ལ་ཇོ་བོ་་
ཐུགས་རྗེ་ཆེན་པོ་ཕྱག་སྟོང་སྤྱན་སྟོང་དུ་གྲགས་པའི་དབང་དངོས་སྟ་ཟུང་འབྲེལ་་་
བཀའ་དྲིན་བསྐྱངས། ཀུན་མཁྱེན་འཇམ་དབྱངས་བཞད་པའི་སྐུ་མཆེད་དཔུང་
ཟི་ལེན་དུ་གྲགས་པ་ས་སྐྱོང་བློ་བཟང་ཚེ་དབང་འཚམས་ཞུར་སླེབས་པར་ཕྱག་་་་
དབང་དང་གསུང་གི་ཕེབས་སྒོ་སོགས་སྩལ། གཙོས་སྒར་ལུང་ནས་ཆིབས་བསུ་
རྒྱས་ཤོམ་གྱིས་གསེར་ཁྲིའི་བླ་བྲང་དུ་གདན་དྲངས་པར་གསེར་ཁྲི་རིན་པོ་ཆེར་་་་་
མཇལ་འཛོམས་ངོས་དངུལ་གོས་ཕྲུག་རྟ་ཆེན་སོགས་ཀྱི་དངོས་སྐྱེས་སྔོན་སྲོལ་་་་་་་
730



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བཞིན་ཕུལ། བཅོ་ལྔ་ནས་ཉིན་གཉིས་ལ་སྒར་ལུང་སྤྱི་ལ་ཐུགས་རྗེ་ཆེན་པོའི་ཁྲོམ་
དབང་དང་འདུ་ཁང་དུ་སྟོན་ཆེན་སྟེང་སྒར་ལུང་ནས་འབུལ་ནོད་རྒྱ་ཆེན་བསྟར།
ལྷ་ཁང་སོ་སོར་མཆོད་མཇལ་ཞིབ་རྒྱས་སུ་མཛད་དེ། ས་དམར་དང་བདེ་ཐང་
བརྒྱུད་ཤིང་སྐམ་རི་ཁྲོད་དུ་ལྔ་མཆོད་ཆེན་མོའི་མཆོད་འབུལ་དང་ཐུགས་དམ་་་་་
ཉམས་བཞེས་བསྐྱངས། ཆོས་དཔལ་ཞིང་དུ་ཕྱགས་ཕེབས་ཏེ་ཚ་གན་བླ་མ་དང་
བྱ་ཕུག་ནང་ཆེན་སོ་སོར་འདོད་ཆོས་དང་ཡར་འགག་མར་འགག་སོགས་སུ་་་་་་
གཞན་དོན་མང་དུ་གྲུབ། དེ་ལྟར་ཧོར་ཚང་ནས་བཟུང་ཞབས་སོར་བཀོད་པའི་
ཆོས་སྡེ་ཐམས་ཅད་དུ་སྔར་བསྒྲེས་ལྟར་གྱི་འདོད་ཆོས་མཐའ་ཡས་པ་དང་གཏོང་་་
སྒོ་དང་སྐུ་འགྱེད་སོགས་བབ་བསྟུན་གྱིས་ཆོས་དང་ཟང་ཟིང་གི་སྒོ་ནས་ཚིམ་པར་་
མཛད་དེ། གདན་ས་ཆེན་མོའི་ཆིབས་བསུ་རིང་ཐུང་དང་བཅས་མགོ་ཟླའི་ཚེས་
བཅུ་གསུམ་ལ་འདུ་ཁང་དུ་ཞབས་པད་བཀོད་ནས་ཚོགས་ཡོངས་ལ་བྱིན་རླབས་་་
གནང་། ཚོགས་ཆེན་དུ་ཞབས་བརྟན་ཡ་མ་རཱ་ཛཱ་བྱེ་ཆེན་མགྱོགས་སྒྲུབ་ཀྱི་འཐེབ་
ཏུ་དངུལ་དང་རྟ་ཟོག་ཕོན་ཆེ་སྦྱར། ཟམ་ཚའི་འབྲོག་དང་གླིང་བར་ཤད་ཕེབས་
ཀྱིས་རྒྱལ་ཟླའི་ཚེས ༡ནས་གསན་སྦྱོང་བསྐྱངས་ཤིང་། ཟླ་མཇུག་བཅད་རྒྱ་གནང་།
ཤིང་ཁྱི( སྤྱི་ལོ༡༩༣༤) གནམ་ལོ་གསར་ཚེས་ཀྱི་དགའ་སྟོན་དུ་ཚེས་གཏོར་་་་་་་་
སོགས་སྔར་རྒྱུན་མ་ཉམས་པར་མཛད་ཅིང་ལོ་གསར་ལེགས་འབུལ་ཞུ་བ་སོ་སོར་་་
ཕྱག་དབང་དང༌། ཚེས་ལྔ་ནས་གསན་སྦྱོང་འཕྲོ་སྐྱོང་མཛད། ལྷ་རམས་དམ་
བཅའ་ལ་གཟིགས་རྟོག་དང༌། གསུང་ཆོས་དང་སྨོན་ལམ་གྱི་མགོན་དུ་ཕེབས་པ་
སོགས་དཀྱུས་སྲོལ་གྱི་མཛད་སྒོ་རྣམས་ཡར་ལྡན་དུ་བསྐྱངས། ཡོངས་འཛིན་ཚང་
གྲྭ་སའི་བརྩི་བཞག་ལ་ཐུགས་ཞེན་ཆེ་བས་རྭ་སྟོད་བསྡུས་གྲྭ་གཙོར་འདོན་གནང་་་་
བར། མཚན་མོ་ཞིག་མར་མེའི་ངོགས་ནས་རྭ་བསྡུས་གྲྭའི་རྩོད་མཚམས་སོ་སོར་
གཟིགས་རྟོག་བསྐྱངས་ནས། དྲུང་ཆེན་སངས་རྒྱས་པར་རྡོ་རྗེ་འཆང་ཡབ་སྲས་
731



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱིས་རྭ་བསྡུས་གྲྭའི་སྟེང་ནས་དཔེ་ཁྲིད་གནང་བ་ལྟར་བསྡུས་གཞུང་དེ་ཉིད་ལ་་་་་
དོན་ཚང་ཞིང་འདྲིལ་ཆེ་བ་སོགས་ཀྱི་བསྔགས་བརྗོད་མང་དུ་མཛད། རྔ་དགོན་
ནས་ལོ་གསར་གྱི་དངོས་སྐྱེས་འབུལ་མིའི་གདོང་རྨེ་རྒྱལ་མོ་དཔལ་ཆེན་དོན་་་་་་་
འགྲུབ་མཚོ་སྔ་མོ་ནས་ཁམས་མ་སྙོམས་པའི་དོན་དུ་སྲུང་རིམ་ཞལ་བཀོད་ཞུས་་་་་
པར་ཞལ་བཀོད་གང་དགོས་གནང་ཞིང་། སྐུ་དབོན་དམ་པའི་སྐྱེ་སྲིད་ལ་ཐག་
བཅད་པའི་དགེས་དར་གཏོང་བར་བཀས་མངགས་མཛད། སྐྱེ་སྲིད་དེ་སི་གེགས་
ཅན་ཡིན་སྟབས་མེས་པོ་ཚེ་ཐར་ནས་ཐུགས་དམ་བརྟག་པ་ནན་ཞུ་བགྱིས་པར།
གདན་སར་ཚོགས་ཞུགས་དང༌། ནང་བ་ལས་སྒེར་དུ་སློབ་གཉེར་ལ་ཆིག་དྲིལ་
བགྱིས་ན་བཟང་ཞེས་སྐུ་དབོན་ཆེན་མོའི་སྨོན་འདུན་དང་མཐུན་པའི་གསུང་་་་་་
བཀོད་སྩལ། གྲྭ་ས་སོ་སོའི་འདོན་རྒྱུགས་དང་དུས་འཁོར་གར་འཆམ་ལ་གཟིགས་
རྟོག་རིམ་པར་གནང་། ནག་ཟླའི་མཇུག་རྨེ་རྒྱལ་སྲས་ནས་རང་གི་མ་སྦྲུམ་མར་
སོང་བས་དེའི་སྐྱབས་གནས་སུ་མ་དགོན་དུ་ཕེབས་ཏེ་ཡུན་རིང་བཞུགས་དགོས་་་
ཚུལ་ནན་ཆེ་བ་ལྟར་ཆིབས་ཞལ་བསྒྱུར་དགོས་བྱུང་། རྗེ་རང་ཉིད་ནས་རྡོ་རྗེ་
འཆང་ཆེན་པོར་གཟིགས་དཔེ་བསྟན་བཅོས་འགྱུར་རོ་ཅོག་གསར་བསྒྲིགས་་་་་་་
གནང་ནས་འབུལ་རྒྱུ་དང་། ཡོངས་འཛིན་ཚང་ནས་འདུ་ཁང་ཆེན་མོའི་ལམ་
རིམ་ལྷ་ཁང་དུ་བཞུགས་རྒྱུའི་བཀའ་འགྱུར་གདན་ཞུར་སྡེ་དགེ་ལ་མི་སྣ་གཏོང་བ་
དང༌། རྗེ་གོང་མའི་གདུང་རྟེན་དུ་རྔ་བའི་རྒྱ་ནག་བླ་མ་བློ་བཟང་ཚུལ་ཁྲིམས་
ནས་མཆོད་རྟེན་གདན་དྲངས་པར་གཟུངས་གཞུག་ཕུལ། ཞབས་བརྟན་དུ་ཚེ་
མདོ་གསེར་བྲིས་དགུང་གྲངས་དང་ཚེ་མདོ་སྐྱ་པོད་སྟོང་ཕྲག་བཞེངས་པའང་་་་་་
མཆོད་རྟེན་དེར་གཞུག་པ་གནང་ཞིང༌། ཞབས་བརྟན་དུ་སྒྲོལ་དཀར་ཉིན་ཐང་
ཟླ་རེའི་ཚེས་བརྒྱད་གང་ཡོད་ལ་བཞེངས། ས་ག་ཟླ་བའི་ཚེས་གསུམ་ལ་ཚ་རོང་
ཕྱོགས་སུ་སྒར་བཏེགས་པར་ཆིབས་བསུ་རིམ་པ་དུ་མ་བདག་གིར་བཞེས་ཏེ།
732



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བཅོ་བརྒྱད་ལ་འཁྲུངས་གཞིས་སུ་འབྱོར། ཉེར་གཅིག་ཉིན་མ་དགོན་དུ་ཕེབས་
ནས་མགོན་ཁང་སོ་སོར་མཆོད་ཚོགས་དང་འཕྲིན་བཅོལ། རྨེ་རྒྱལ་པོ་ཡབ་ཡུམ་
ལ་ཚེ་དབང་དང་དྲུག་ཅུ་བའི་གཏོར་བསྔོས་སོགས་སྲུང་རིམ་གནང་བར་བརྟེན་་་
བྱིས་པ་བདེ་བར་བཙས། བཞི་བའི་ཉེར་ལྔ་ནས་དྲུག་པའི་ཚེས་གཅིག་པར་གུར་
རྡོ་རྗེ་བྲག་རྫོང་དང་ཆོས་རྒྱལ་གཉིས་ཀྱི་ལྗགས་བསྙེན་བསྐྱལ་རྗེས། རྗེ་རྒྱལ་མོ་
ནས་བྱིས་པ་ལ་མཇལ་ཁ་དང་ཚེ་དབང་ཞུས་པ་འདོད་སྦྱར་སྟེང་བྱིས་པ་རྗེ་ཉིད་་་་་
ལ་ཕུལ་བ་ཡིན་གདན་ས་གང་དུ་འཇོག་ནའང་བཀའ་ལྟར་བགྱིད་པ་ལས་མི་་་་་་་
འགོངས་ཞེས་ཞུ་འབུལ་བགྱིས་པར་མིང་ལ་བློ་བཟང་འཇམ་དབྱངས་རྒྱ་མཚོ་ཞེས་
བཏགས། སྐུ་དབོན་ཆེ་བ་འཇམ་དབྱངས་བསོད་ནམས་རྡོ་རྗེ་འཆང་ཡབ་སྲས་ལ་
འཚམས་ཞུར་མངགས་པར་བདེ་ཆེན་རྡོ་རྗེ་ཕུག་ཏུ་བླ་མ་མཆོག་དང་རོང་བོའི་་་་་་
བཀྲ་ཤིས་འཁྱིལ་དུ་ཡོངས་འཛིན་འཇམ་དབྱངས་བླ་མས་བདག་ཅག་ལ་ཕར་ཕྱིན་
གཟབ་བཤད་སྩོལ་བར་མཇལ་ཞིང་སླར་འབྱོར་གདོང་རྡོ་རྗེ་འཆང་ནས་ཆབ་་་་་་
ཤོག ཚིགས་བཅད་དང་ཡོངས་འཛིན་བཀའ་དྲིན་མཚུངས་མེད་ཞབས་ནས་
གསན་སྦྱོང་སློབ་གཉེར་ལས་བརྩམས་པའི་བསླབ་སྟོན་བསྩལ་བ་ཕྱག་ཏུ་ཕུལ་བ་་་
ལ་ཐུགས་དགྱེས་ཚོར་ཚད་མེད་པ་གནང་། རྒྱུན་ལྡན་གྱི་བསྡུས་གྲྭའི་དཔེ་ཁྲིད་
རྩོད་ལ་ཐུགས་འགྲུས་རྒྱུན་ཆགས་ངོས་བདུན་པའི་ནང་འཁྲུངས་གཞིས་སུ་ལྷོད་་་་
བཞུགས་གནང༌། འབྲོག་སྡེ་ལ་ཁྱིམ་ཕེབས་དང་། བཅོ་ལྔར་མཁའ་རི་ལ་བཙས་
དཔངས་བསྟོད་གནང་། ཁྲུམས་ཟླའི་ཚེས་བདུན་ལ་མ་དགོན་དུ་བསྟན་བདག་
ཆེན་མོའི་རིམ་གྲོར་བསྐངས་གསོའི་དབུར་བཞུགས་དང་། དགུ་ནས་ཀཱ་ལ་རིའི་
དབེན་གནས་སུ་གསན་སྦྱོང་གི་འཕྲོ་ཕྱག་ཏུ་བསྟར་སྐབས། སྡེ་དགེ་ནས་གཟིགས་
དཔེ་སྤྱན་དྲངས་པ་དང་ལྷན་ཅིག་སྡེ་དགེའི་ས་དབང་ནས་འཚམས་ཞུ་འབྱོར་་་་་
བར་གཟིགས་རྟོག་མཛད། དགའ་ལྡན་ལྔ་མཆོད་སྐབས་རྣམས་དང་ལྷན་རྒྱས་
733



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱིས་བླ་མ་མཆོད་པ་ལ་བརྟེན་པའི་མཆོད་འབུལ་རྒྱུ་ཆེན་སྐུ་ཉམས་སུ་བཞེས་ཏེ།
མགོ་ཟླའི་ཚེས་གཅིག་ནས་རིགས་གསུམ་སྤྱི་སྒྲུབ་དང་། ཡི་དམ་གྱི་ལྗགས་བསྙེན་
བསྐྱངས་པར་དགུང་ཐུན་མགོར་དུས་ཆུང་རེར་མཚན་ཞབས་རྣམས་དང་ལྷན་དུ་
རིགས་ལུང་རྒྱུན་མར་མཛད། མཇུག་ཏུ་མཚན་ཞབས་རྣམས་ཀྱིས་ཞབས་ཕྱི་ཞུས་
ཏེ་བསྙེན་པའི་ཁ་སྐོང་དུ་ཡི་དམ་ཆེན་མོར་མེའི་མཆོད་སྦྱིན་གནང་། ཤིང་
ཕག( སྤྱི་ལོ ༡༩༣༥） གནམ་ལོ་གསར་བཞད་ཀྱི་ཚེས་གཏོར་དང་དགའ་སྟོན། གྲྭ་
ཚང་ལ་ཕྱག་དབང་སོགས་གནང་ཞིང་མཚན་ཞབས་དགེ་བའི་བཤེས་གཉེན་་་་་་་
གཉིས་ནས་ཚོགས་ལངས་བྱས། འདི་སྐབས་མཚན་ལམ་ལ་བསྙད་ནས་པཎ་ཆེན་
ཐམས་ཅད་མཁྱེན་པ་སྐུ་འབུམ་དུ་མྱུར་དུ་ཕེབས་ངེས་ཞེས་གསུངས་པ་རྗེས་སོར་་་་
ཇི་བཞིན་ཐོག་ནས་ངོ་མཚར་བ་བྱུང༌། མ་དགོན་དུ་སྨོན་ལམ་གྱི་མཛད་པ་རྣམས་
གྲུབ་རྗེས་སྔར་རྒྱུན་ལྟར་རི་ཁྲོད་དུ་ཐོས་བསམ་ཆིག་དྲིལ་དུ་མཛད། རྨེ་རྒྱལ་སྲས་
དང་མཁན་པོ་ཕུན་ཚོགས་པ་སླེབ་གདོང་དགུང་གེགས་ཞབས་བརྟན་ཁུར་ལེན་ཞུ་
འབུལ་དང་བརྟན་བཞུགས་ཀྱི་གསོལ་འདེབས་ཕུར་ཚུགས་སུ་བྱས་ཤིང་། གདན་
ས་ཆེན་མོ་ནས་འཚམས་ཞུ་དང་ལོ་གསར་ལེགས་འབུལ་སྟབས་གཅིག་ཞུས། ཧོར་
ཟླ་གཉིས་པའི་རྒྱལ་ཕུར་འཛོམས་ཉིན་ཆིབས་བསྐྱོད་དེ་ཚོ་བདུན་དགོན་དུ་ང་རོ་་་
བསོད་ནམས་བསྟན་འཛིན་སོགས་སྐྱ་སེར་གྱི་ཆིབས་བསུ་དང་བཅས་ཕྱགས་ཕབ།
མཁར་དགུའི་ནང་ཆེན་དུ་རིམ་གྲོ་དང་སྨོན་ལམ་གྱི་མགོན་དུ་ཞབས་པད་བཀོད་་་
ནས་གསུང་ཆོས་དང་བསྔོ་སྨོན་སོགས་བཀའ་དྲིན་བསྐྱངས་ཤིང་། བཀའི་ལས་
མཁན་དཔའ་བོ་རྩལ་གྱི་བཙན་ཁང་གསར་བར་ཕྱག་ནས་འཐོར་བ་དང་འཕྲིན་་་
བཅོལ་མཛད། སེར་སྐྱའི་འདུས་པ་ཆེན་མོར་འཕགས་མཆོག་སྤྱན་རས་གཟིགས་
དཔལ་མོའི་ལུགས་ཀྱི་དབང་ཆེན་དངོས་སྟ་ཟབ་རྒྱས་སོགས་ཆོས་ཀྱི་སྦྱིན་པ་རྒྱ་་་་
ཆེན་པོ་གནང་ནས། ཉེར་གཅིག་ལ་འཁྲུངས་གཞིས་སུ་ཕེབས། དགུང་གེགས་
734



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ཟློག་ཕྱིར་ལོ་མཚམས་སྒོས་ཞབས་བརྟན་སྒྲུབ་པར་ཁས་ལེན་པ་ཚོ་བདུན་དུ་་་་་་
དཔལ་ལྡན་ཚང་སོགས་བླ་གྲྭ་བཅོ་ལྔ་དང་། མ་དགོན་དུ་མཁན་ཟུར་དཀོན་
མཆོག་སོགས་བླ་གྲྭ་བཅུ་བྱུང་ཞིང་། འཁྲུངས་གཞིས་རང་ནས་མ་ཧཱ་ཀ་ལ་དུང་
ཕྱུར་དང་ཚེ་བླུ་བརྒྱ། རོང་འབྲོག་སྡེ་སྤྱི་ནས་ཁྱིམ་རེས་སྨྱུང་གནས་བརྒྱད་རེ་དང་
མ་ཎི་བྱེ་བ་རེ་ཁས་ལེན་བྱུང་བ་བསྡོམས་པས་སྨྱུང་གནས་སྟོང་ཕྲག་གཅིག་དང་ལྔ་
བརྒྱ། མ་ཎི་དུང་ཕྱུར་ཕྱེད་དང་གཉིས་སོགས་ཐོན་པ་བྱུང༌། ནག་པ་ཟླ་བའི་ཚེས་
གསུམ་ལ་བཞུགས་སྒར་བཏེགས། ཆིབས་བསུ་སྔ་ཕྱི་གང་རྒྱས་དང་བཅས་ཨ་
མཆོག་མཚན་ཉིད་དགོན་དུ་རྗེ་ཨ་མཆོག་པ་དང་དངོས་མཇལ་སྒོས་བརྟན་་་་་་་
བཞུགས་གསོལ་འདེབས་ཕུལ་བར་དགྱེས་ཚོར་གནང་། ཚེས་དགུའི་ཉིན་རྨེ་རུ་
མར་རིམ་གྲོ་དང་བསང་མཆོད་དཔངས་བསྟོད་སོགས་མོས་བསྟན་དང་། རྨེ་
བསྟན་བདག་ཆེན་མོ་ཡབ་ཡུམ་སྲས་བཅས་འཛོམས་གདོང་། ཆོས་སྲིད་ལ་བློའི་
དཀྱེལ་ཆེ་བ་རྒྱལ་མོ་དཔལ་ཆེན་དོན་འགྲུབ་མཚོ་ནས་རང་གི་གོས་རྒྱན་སོགས་་་་་
ཀྱིས་གཞི་བྱས་ཏེ་ཞབས་བརྟན་དུ་ཆེད་དམིགས་ཀྱིས་འཇམ་མགོན་བླ་མ་ཙོང་ཁ་་་
པ་ཆེན་པོ་སྲས་མཆོག་རྣམ་གཉིས་རྗེ་གོང་མ་བློ་བཟང་འཕྲིན་ལས་དང་བཅས་་་་
པའི་གསུང་འབུམ་ཆ་ཚང་བར་པར་དུ་འགོད་རྒྱུའི་ཁས་ལེན་ཕུལ་ཏེ། ཇི་བཞིན་
འགྲུབ་པའི་སྐྱབས་འཇུག་དང་། དགེ་རྩ་དེ་ལ་བརྟེན་ནས་ཞབས་པད་བསྐལ་པ་
རྒྱ་མཚོར་བརྟན་བརྗིད་ཆགས་པའི་གསོལ་འདེབས་སྙིང་ནས་ཕུལ་བར། དགྱེས་
རྩེར་སོན་ཏེ་གཟེངས་བསྟོད་ཀྱི་གསུང་རྗེན་པ་གནང་། རྒྱལ་སྲས་ཆུང་བའི་ཆེད་
ཚེ་དབང་ཞུས་པ་ལྟར་སྨིན་རྒྱས་སྩལ་པར། རྟ་ཆེན་བཅུ་དང་མཛོ་ཉི་ཤུ་སོགས་ཀྱི་
འབུལ་ཆེན་བཏེགས། སྐུའི་གཅུང་སྐལ་བཟང་རྡོ་རྗེ་དབལ་ཤུལ་གཅའ་དཔོན་
འཛིན་དུ་འགྲོ་རྒྱུར་ཚེ་དབང་དང༌། གཤོག་ཁག་ལ་འདོད་ཆོས་དད་མོས་དང་
སྦྱར་ཞིང་། གདན་ཞུས་ཕུལ་དོན་ལྟར། སྙིགས་དུས་ཀྱི་པཎྜི་ཏ་ཆེན་པོ་ཡོངས་
735



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཛིན་འཇམ་དབྱངས་བླ་མ་བློ་བཟང་དཔལ་ལྡན་སྨོན་ཟླའི་ནང་ཕེབས་པའི་ཞལ་
བཞེས་གསུང་རིས་འབྱོར་བར་ཐུགས་དགྱེས་ཚོར་བརྟས། ས་གའི་ཚེས་གཉིས་ལ་
དགོས་པ་འགའ་ཞིག་གི་དབང་གིས་རྐ་ཆུ་ཁའི་བྲག་རིའི་ལ་བཙས་རིའི་རྩེར་སྤོས་་་
ཤིང་། སེར་སྐྱའི་ཆིབས་བསུ་དང་སེར་སྦྲེང་མཆོད་རོལ་སོགས་ཀྱི་བསུ་བཀོད་
ཕུན་སུམ་ཚོགས་པ་དང་བཅས་བཅུ་གཅིག་ཉིན་གདན་ས་དམ་པ་བློ་གླིང་དགེ་་་་་
ལྡན་བཀྲ་ཤིས་འཁྱིལ་གྱི་འདུ་ཁང་ཆེན་མོ་ལུང་རིགས་རིན་པོ་ཆེ་སྤུངས་པའི་གན་་
མཛོད་དུ་ཞབས་སོར་བཀོད་དེ་ཚོགས་མང་ལ་ཕྱག་དབང་མཛད་འཕྲལ་བླ་བྲང་་་
དུ་གདན་ཕབ། ཐེ་བོ་ནས་ཆར་དཀོན་ཆེ་སྟབས་ཆར་འབེབས་ཀྱི་མགོན་དུ་སྤྱན་
འདྲེན་ནན་ཆེ་བ་ལྟར་ཉེར་གཅིག་ལ་ཆིབས་བསྐྱོད་པར། དེ་ནུབ་ནས་ཆར་ཞོད་
ཆེ་བར་བྱུང་ཞིང་ཆིབས་བསུ་སོགས་ཀྱི་བཀུར་སྟི་དང་བཅས། ཆར་གྱི་དོན་དུ་
ཐུགས་དམིགས་གང་ཟབ་ངོས་ཞི་རྒྱས་ཀྱི་སྦྱིན་སྲེག་བཀྲ་ཤིས་གསོ་སྦྱོང་ལྷ་་་་་་་་
བསངས་སོགས་གནང་བས་ཆར་ཞོད་སྙོམས་པ་རྒྱུན་རིང་བབས་ཏེ་ཞིང་བ་རྣམས་
ཀྱི་རེ་འབྲས་གྲུབ་པར་མཛད། བཞུགས་སྒར་གྱི་ཤུལ་དུ་ལྷ་ཁང་ཞིག་བཞེངས་ཏེ་
དེར་འགྲོ་མགོན་བསྟན་པ་རབ་རྒྱས་ཀྱི་སྐུ་བརྙན་དང་བཀའ་ཤོག་བཞུགས་སུ་་་་་
གསོལ་ནས་དགེ་སློང་འགས་དབྱར་གནས་དང་དུས་འབྲེལ་གསོ་སྦྱོང་རྒྱུན་་་་་་་
འཛུགས་བྱེད་དགོས་པ་དང༌། ལོ་ཤས་རིང་སྡིག་སྤྱོད་བྱས་མི་ཆོག་ཚུལ་གྱི་བཀའ་
སྩལ་ཏེ་མི་འཇིགས་པ་སྐྱབས་ཀྱི་སྦྱིན་པ་རྒྱ་ཆེན་པོ་གནང་། སྣོན་ཟླའི་ཚེས་གསུམ་
ལ་གདན་སར་འབྱོར་བར། རྐྱེན་འགས་ཡོངས་འཛིན་འཇམ་དབྱངས་བླ་མ་ཆེན་
པོ་ཕེབས་པ་མ་ཤར་བར་གདན་འདྲེན་པ་རྣམས་ཕྱིར་ལོག་གི་གདོང་པཎ་ཆེན་་་་་
ཐམས་ཅད་མཁྱེན་པ་སྐུ་འབུམ་དུ་བྱོན་པར་མཇལ་ཞུར་ཕེབས་དགོས་ཀྱི་ཞལ་་་་་་
བཀོད་སྩལ་བ་དང་སྔར་ནས་མཇལ་བཞེད་ཆེ་བ་བཅས་ཕེབས་རྒྱུར་ཐག་བཅད།
འདི་སྐབས་ཟི་ཁྲོན་ཕྱོགས་ནས་ཀུན་ཚན་གྱི་ཟིང་ཆ་ཆེར་བྱུང་བར་བརྟག་པ་
736



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
གནང་སྟེ་རིམ་གྲོ་གང་དགོས་ཀྱི་ཞལ་བཀོད་མཛད་ཅིང་སྐྱོན་མེད་ཅེས་གདེང་་་་་་་
དང་ལྡན་པའི་བཀའ་ཕེབས་པ་ལྟར་གདན་ས་ཆེན་པོར་ཉེས་སྐྱོན་ཕྲ་མོ་ཙམ་ཡང་་
མོ་བྱུང་། དྲུག་པའི་ཆོས་འཁོར་དུས་ཆེན་དང་བསྟུན་དགུང་ལོ་བཅུ་དྲུག་པའི་
དགུང་གེགས་ཟློག་པའི་ཆེད་དུ་སྔ་སོར་ཁྲི་ཆེན་རྡོ་རྗེ་འཆང་ཆེན་པོ་དང་། ཕྱིས་
རྗེ་འཇིགས་མེད་ཞབས་སོགས་ནས་བཀའ་སྩལ་ལྟར་གྱི་ཞབས་རིམ་ལས་གནས་་་་
བརྟན་ཚེ་བུམ་མ་ཁྲུ་ཚད་གསར་བསྐྲུན་དང༌། ཚེ་དཔག་མེད་ཀྱི་སྟོང་ཐང་། ཟླ་
བཞིན་སྒྲོལ་དཀར་ཉིན་ཐང་། ཚེ་ལྷ་སོ་སོའི་སྟོང་མཆོད། ཚེ་སྒྲུབ་ཆགས་མེད་
སོགས་ཀྱི་དབུ་བཙུགས་ཤིང་། གདན་ས་ཆེན་མོ་དང་བསྟན་བདག་སོ་སོ་དགོན་
ལག་མངའ་འབངས་དང་བཅས་པས་རིམ་པར། རྗེའི་གསུང་འབུམ་དག་ཚར་ལྔ།
མདོ་སྡེ་བསྐལ་པ་བཟང་པོ་སྟོང་ཚར། བཀའ་རིན་པོ་ཆེ་འགྱུར་རོ་ཅོག་དག་
སྒྲོགས་ཚར་བཞི། བསྐལ་བཟང་རྒྱན་ཕྲེང་འབུམ། སྦུད་པ་དང་རྡོ་རྗེ་གཅོད་པ་ཁྲི་
ཚར་མང་བོ་སོགས་ཞབས་རིམ་ཕོན་ཆེ་བ་བསྒྲུབས་པ་དང་། ཁ་གྱ་རི་ཁྲོད་པས་
རྣམ་རྒྱལ་ཚེ་སྒྲུབ་ལོ་མཚམས་གཉིས་སུ་རྒྱུན་སྐྱོངས་པའི་མགོ་བཙུགས། ཚེས་
བདུན་ལ་པཎ་ཆེན་ཐམས་ཅད་གཟིགས་པ་ཆེན་པོར་མཇལ་ཞུའི་ཆེད་སྒར་་་་་་
བཏེགས། ཤིས་ཚང་དང་ཨ་མཆོག་བརྒྱུད་བཅུ་བདུན་ལ་སྐང་ཚའི་གསེར་ཁར་
འབྱོར། ཕྱི་ཉིན་བདེ་ཆེན་རྡོ་རྗེ་ཕུག་གི་དབེན་གནས་སུ་རྡོ་རྗེ་འཆང་དབང་
འཇིགས་མེད་ཞབས་ཡབ་སྲས་ཀྱི་མདུན་མཇལ་ཞུར་ཕེབས་ཏེ། ཆེད་གཉེར་གྱིས་
གསར་བསྐྲུན་བསྟན་བཅོས་འགྱུར་རོ་ཅོག་སྡེ་དགེའི་པར་མ་གླེགས་ཐུམ་གདོང་་་་་
དར་བཅས་སྤུས་གཙང་ཆ་ཚང་ཕུལ་བར། ནང་བར་འགྲོ་སྒོ་ཆེ་བས་གསོལ་རས་
སུ་ཞུ་རྒྱུར་འཚེར་སྣང་ཆེ་ཡང་། རྒྱན་དྲུག་མཆོག་གཉིས་ཀྱི་གཞུང་གང་ལ་ཡང་
ནམ་འདོད་མཇལ་བའི་རྐྱེན་དུ་བཀའ་དྲིན་ཆེ་ཞེས་དགྱེས་ཚོར་ཆེན་པོ་གནང་།
ཉིན་གཉིས་སུ་ཐུགས་ཡིད་གཅིག་འདྲེས་ཀྱི་གསུང་གླེང་དམར་ཞིང་པཎ་ཆེན་ཆོས་
737



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཀྱི་རྒྱལ་པོར་མཇལ་ཞུའི་སྐོར་ལ་གསུང་བཀོད་གང་དགོས་སྩལ། ཡོངས་འཛིན་
འཇམ་དབྱངས་བླ་མ་མཆོག་ཀྱང་ཞབས་ཕྱིར་བྱོན་པར། ཡབ་སྲས་ལྷན་རྒྱས་ལ་
ཟི་ལིང་ནས་ཞིང་བདག་ཀྲུ་ཞི་ཆེན་པོས་འུ་ལ་དང་བཞེས་ཆས་སོགས་ཀྱི་ཆ་རྐྱེན་་་
གྲ་བསྒྲིགས་བགྱིས་པ་བཞིན་རྒྱ་ཚིགས་བརྒྱུད་དེ་ཕེབས་པ་ཉེར་ལྔ་ལ་ཟི་ལིང་དུ་་་་
འབྱོར་བར་མཱ་ཟི་གྲང་ནས་སྐྱེད་ཚལ་དཔའ་ཡན་ཉམས་དགར་བཀུར་སྟི་ཞུས་་་་་
ཤིང་སྐྱེས་དང་སྐྱེས་ལན་བསྟབས། ཉེར་བདུན་ལ་སྐུ་འབུམ་བྱམས་པ་གླིང་གི་
ཨན་ཇ་ཟིའི་སྒར་བར་ཕྱགས་ཕབ་པར་དེར་བཞུགས་རིང་བཞེས་ཆས་སོགས་གང་
དགོས་ཡ་མོན་ནས་ཕོག་གཟོས་ཕུལ་ཞིང་། སྐུ་འབུམ་སྤྱི་སོ་ཆེན་མོ་ནས་ཀྱང་ལོ་
ཡེ་ཆེ་ཆུང་སོགས་ཀྱིས་འཚམས་ཞུ་དང་བཀུར་སྟི་ཕུན་སུམ་ཚོགས་པ་ཞུས། དེ་
སྐབས་པཎ་ཆེན་ཐམས་ཅད་མཁྱེན་པ་གསེར་ཁོག་ཏུ་ཕེབས་པ་དང་འཛོམས་པས་
ཡུན་རིང་བསྒུགས་དགོས་བྱུང་སྐབས་ཀྱང་། དཔག་བསམ་འཁྲི་ཤིང་ལས། དེ་
བསམ་བསོད་ནམས་ཡོན་ཏན་ལྷག་གནས་ཤིང་། །དབྱངས་ཅན་གནས་དང་མཚོ་
ལས་སྐྱེས་པའི་དཔལ། །ཡིད་ནི་རབ་ཏུ་དྭངས་པའི་རྩེ་དགའི་གནས། །བུ་ཡི་
བཞིན་རས་གང་ཆེ་བདག་གིས་མཐོང་། །ཞེས་པ་དང་མཐུན་པའི་དགོངས་པ་
མངོན་དུ་བྱས་ཤིང་། གྲོ་ཞུན་ཟླ་བའི་ཚེས་གཅིག་ཉིན་མདོ་སྨད་ལིམ་བིའི་སྐྱེད་
ཚལ་གྱི་རྟེན་གཙོ་འཇམ་མགོན་བླ་མ་ཙོང་ཁ་པ་ཆེན་པོ་གང་དུ་བལྟམས་པའི་་་་་
གནས་སུ་འཁྲུངས་པའི་ཙན་དན་གྱི་ལྗོན་པ་སྙིང་བོར་བཞུགས་པའི་གསེར་གདུང་
ཆེན་མོ། འཇམ་དབྱངས་ཀུན་གཟིགས་ལྷ་ཁང་། འདུ་ཁང་ཆེར་མོ་སོགས་སུ་
མཆོད་འབུལ་དང་སྦྲགས་ཐུགས་སྨོན་རྒྱ་ཆེར་གནང་། དེར་བཞུགས་རིང་ཡོངས་
འཛིན་འཇམ་དབྱངས་བླ་མ་ཆེན་མོའི་སྤྱན་སྔར་བསྡུས་གྲྭའི་དཔེ་ཁྲིད་གཟིགས་་་་
དང༌། ཕྱོགས་ཡས་མས་ཀྱི་མཇལ་བ་མང་བོར་ཕྱག་དབང་འདོད་ཆོས་སོགས་
བར་མེད་སྩལ། བཅོ་ལྔའི་ཉིན་པཎ་ཆེན་ཐམས་ཅད་མཁྱེན་པ་གསེར་ཁོག་ནས་
738



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ཆིབས་ཞལ་བསྒྱུར་སྐབས། བཀྲ་ཤིས་ཐང་དུ་སྐུ་འབུམ་མཁན་པོ་སོགས་དྲག་གྲས་
དང་ལྷན་ཏུ་ཆིབས་བསུ་དང་བཅས་ཚོགས་སྦས་ཆེན་མོར་མཇལ་ཞུའི་སྟེང་གསོལ་
ཇ་དང་བཞེས་འབྲས་ཀྱི་གསོལ་རས་སྩལ་བར་བཀུར་སྟི་ཞུས་ཤིང་། བཅོམ་ལྡན་
འདས་ཚེ་མཐའ་ཡས་པ་པཎ་ཆེན་ཐམས་ཅད་མཁྱེན་པ་ཆེན་པོའི་ཞལ་གྱི་དཀྱིལ་་་
འཁོར་ཐོག་མར་མཇལ་བར་མཛད། དེ་སྐབས་ཀྱང་། ཇི་སྐད་དུ། སྐྱེ་བོའི་མིག་གི་
རབ་དགའ་སྤུངས་པ་དང་། །དགེ་ལ་དགའ་བའི་བསོད་ནམས་ཚད་གྱུར་པ། །
སྣང་བའི་གཏེར་དེ་མཐོང་ནས་འཇིག་རྟེན་རྣམས། །ཤིན་ཏུ་རངས་པའི་རྦ་
རླབས་རྨད་བྱུང་གྱུར། །ཞེས་གསུངས་པ་ལྟར་ཐུགས་ཟག་མེད་ཀྱི་དགའ་བདེ་
ཁྱད་པར་ཅན་གྱིས་གང་བར་གྱུར་ཏེ། ཚུལ་དེ་ལ་བརྟེན་ནས་རྟོགས་པའི་ཡོན་
ཏན་སྔར་མ་འཁྲུངས་པ་མང་ཞིག་འཁྲུངས་ཚུལ་སྦ་གསང་མེད་པར་རྗེ་ཨ་ཧྥུའི་་་
ཞབས་ལ་གསུངས་པར་མངོན་ལ། བྱ་གཏོང་ཙམ་གསང་རྣམ་དུའང་མཛད་
འདུག་གོ། །བཅུ་དྲུག་ལ་སྐུ་འབུམ་བྱམས་པ་གླིང་གི་བླ་བྲང་རྩེའི་གཟིམས་ཆུང་དུ་
འབྱོར་མཇལ་ཞུས་པར། གསུང་འཕྲོས་བཀའ་ཕེབས་དང་བཞེས་འབྲས་ཀྱི་
གསོལ་རས་སོགས་སྩལ་བར་གུས་པས་ཞུས་ཤིང་། ཡོངས་འཛིན་འཇམ་དབྱངས་
བླ་མ་མཆོག་ནས་སྐྱབས་འཇུག་གསོལ་འདེབས་འབྲེལ་ཆགས་གནད་ཅན་སྙན་དུ་་
ཕུལ། བཅོ་བརྒྱད་ཉིན་བདེ་ལྡན་ཞིང་གི་མགོན་པོ་བཅོམ་ལྡན་སྣང་མཐའ་ཡས་
པ་གངས་ལྗོངས་ཡངས་པའི་མགོན་དུ་བསམ་བཞིན་སྲིད་པའི་ཟློས་གར་བསྒྱུར་བ་
པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་པོ་བློ་བཟང་ཐུབ་བསྟན་ཆོས་་་
ཀྱི་ཉི་མ་དགེ་ལེགས་རྣམ་པར་རྒྱལ་བའི་སྡེ་དཔལ་བཟང་པོ་གདན་ས་ཆེན་པོ་སྐུ་་་
འབུམ་བྱམས་པ་གླིང་གི་འདུས་པ་རྒྱ་མཚོ་ལྟ་བུའི་ཚོགས་དབུས་སུ་གདན་དྲངས་་་
ཏེ། ལམ་རིམ་བསྡུས་དོན། ཞབས་བརྟན་གསོལ་འདེབས། ཤམ་བྷ་ལའི་སྨོན་ལམ་
རྣམས་ཀྱི་ལུང་ཞུས་ཤིང་། རིན་ཆེན་གཉིས་པ་ལས་གྲུབ་པའི་ཞིང་ཁམས་རྒྱ་
739



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཚོའི་བཀོད་པ་ཆེ་ཚད་རིན་པོ་ཆེའི་ཚོམ་བུས་སྤྲས་པ། སྐུ་གསུང་ཐུགས་རྟེན།
ན་བཟའ་ཉེར་སྦྱད། བཀྲ་ཤིས་རྟགས་རྫས། རིན་ཆེན་སྣ་བདུན། དངུལ་བྲེ་ཆེན་
བཅོ་ལྔ། གོས་ཕྲུག་སོ་སོ་ནས་ཡུག་བཅུ་རེ། རྟ་ཆེན་མང་པོ་སོགས་རྡོ་ཚད་བརྒྱ་
ལྷག་གི་དངོས་འབུལ་དང་དགེ་འདུན་འདུས་པ་རྒྱ་མཚོར་དུང་ཁྲོན་རེའི་སྐུ་་
་་་་་་་
འབྱེད་ཞུས། ཉེར་གཅིག་ཉིན་བླ་བྲང་རྩེའི་གཟིམས་ཆུང་དུ་བཅོམ་ལྡན་འདས་
འཕགས་པ་ཚེ་དང་ཡེ་ཤེས་དཔག་ཏུ་མེད་པ་དངོས་ལས་མ་ཅིག་གྲུབ་པའི་རྒྱལ་མོ་
ནས་བརྒྱུད་པའི་ཚེ་དབང་ལམ་ཡོངས་སུ་རྫོགས་པའི་གསུང་བཤད་ཀྱིས་བརྒྱན་པ་
བཀའ་དྲིན་དུ་ཞུས་པར། དངོས་འབུལ་དངུལ་རྡོ་ཚད་ལྔ་སོགས་ཕུལ། ཐོན་
མཇལ་སྟེང་ཡོངས་འཛིན་འཇམ་དབྱངས་བླ་མ་མཆོག་ནས། མཆོག་སྤྲུལ་དམ་པ་
དགུང་ལོ་བཅུ་དྲུག་གི་དགུང་གེགས་རང་སར་གྲོལ་བ་དང་། ཞབས་པད་བརྟན་
ཅིང་མཁས་བཙུན་བཟང་པོའི་ཡོན་ཏན་རྒྱ་ཆེན་བདག་གིར་བཞེས་པའི་སྐྱབས་་་་
འཇུག་གསོལ་འདེབས་ནན་ཏན་ཕུལ་བར། བདག་ཉིད་ཆེན་པོ་སྐྱེ་འཆི་ལ་དབང་
འབྱོར་བ་ཡིན་ནའང་། ཞབས་རིམ་གཏོས་ཆེན་བསྒྲུབས་ན་ཐུན་མོང་ཚུལ་བཞེས་
སུ་ཡང་དགུང་གེགས་ཀྱི་དབང་དུ་མི་འགྲོ་ཞིང་། ལོ་རྗེས་མར་འཇིགས་མཛད་
བདུད་ལས་རྣམ་པར་རྒྱལ་བའི་གཞི་བསྙེན་ཆེན་མོར་ཚུལ་མཐུན་གྱི་ཉམས་བཞེས་
བསྐྱང་ན་ལེགས་པའི་ཞལ་བཀོད་སྩལ་ཏེ་མཆོག་སྤྲུལ་དམ་པར་དགུང་གེགས་ཀྱི་་་
དབང་དུ་མི་གཏོང་བར་ཞབས་པད་ཡུན་བརྟན་ངོས་དམ་པ་གོང་མའི་རྣམ་ཐར་་་
བདག་གིར་བཞེས་ཏེ་བསྟན་འགྲོའི་ཕན་བདེ་སྐྱོང་དགོས། ཞེས་ཞལ་གདམས་
དང་འབྲེལ་བར་རྟེན་སྐལ་དུ་ཐམས་ཅད་མཁྱེན་པ་རང་ཉིད་ཀྱིས་རྒྱུན་བསྣམས་་་
སྐུ་འགག་བཞེས་འཕྲོ་དང༌། གོས་ཕྲུག་དང་སྤོས་སོགས་གནང་སྦྱིན་སྤམ་མཐོ་བ་
དང་། ཡོངས་འཛིན་རྣམ་གཉིས་སོགས་ལའང་དེ་མཐུན་བབ་བསྟུན་གྱི་གནང་
སྦྱིན་སྩལ་ཅིང་སྐུ་བཅར་རྣམས་ལ་མཆོག་སྤྲུལ་དམ་པའི་བསྔགས་བརྗོད་ཡང་ཡང་
740



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
གནང་། ཟི་ལིང་དུ་མ་ཀྲུའུ་ཞིར་དངོས་འཕྲད་མཛད་པར་ཀྲུའུ་ཞི་ནས་ཀྱང་
བཀུར་སྟི་ཆེས་ཆེར་བགྱིས་ཤིང་། རིན་ཆེན་དང་པོས་སྤྲས་པའི་གསོལ་དཀར་
རིན་ཐང་ཅན་སོགས་དངོས་འབུལ་བསྟར། ཉེར་གཉིས་ལ་ཁྲི་ག་བརྒྱུད་དེ་རྐང་
ཚའི་གསེར་ཁའི་སྒར་དུ་ཞབས་ཕྱི་དམངས་བཞག་ནས་སྐུ་འཁོར་ཉུང་བསྡུས་དང་
བཅས་བདེ་ཆེན་རྡོ་རྗེ་ཕུག་ཏུ་ཀུན་གཟིགས་འཇིགས་མེད་རྡོ་རྗེ་འཆང་དང་ཞལ་་་
འཛོམས་ཀྱིས་ནང་ལུགས་གསུང་སྒྲོས་དམར། ཉེར་དགུའི་ཉིན་རྗེ་དེ་ཉིད་ལས་རྡོ་
རྗེ་འཇིགས་བྱེད་དཔའ་བོ་གཅིག་པའི་གཞི་བསྙེན་ཆེན་མོའི་ཁྲིད་དང་ལུང་གི་་་་་་
སྐོར། ཐུན་མོང་མ་ཡིན་པའི་ཞི་ཁྲོ་སྦྲགས་སྒྲུབ་རྡོ་རྗེ་ཚིག་སྦྲམ་གྱི་ཁྲིད། གྲུབ་རྒྱལ་
ཚེ་དབང་བཅས་གསན་ཏེ། ཚེས་གཉིས་ལ་སྒར་ཆེན་དུ་ཕེབས། རིམ་བཞིན་ཉི་མ་
ལུང་། ཤིས་ཚང་། རྫིས་ཚང་། སྨད་རྒྱུའི་ཕྱོགས་ཁ་སོགས་སུ་འདོད་ཆོས་མང་
བོས་རེ་བ་བསྐངས་ཏེ་ཕེབས་པར། ཀུན་ཚན་ཏང་གི་ཟིང་ཆའི་རྐྱེན་གྱིས་གདན་
སའི་དགེ་འདུན་རྣམས་དཀར་མོའི་ཀླད་དུ་སྒར་བཏབ་སྟེ་བཞུགས་པའི་སྟེང་ཚེས་
ཉེར་གཉིས་ལ་འབྱོར། གཞི་བསྙེན་ཆེན་མོའི་སྔོན་འགྲོའི་སྐོར་གྲངས་གསོག་
ཉམས་བཞེས་མཛད་བཞིན། དབྱུག་ཟླའི་ཚེས་ཉེར་ལྔ་ལ་དགེ་འདུན་རྣམས་དང་
ལྷན་དུ་གདན་སར་ཕྱགས་ཕབ་བོ། །སྨྲས་པ། གང་འདུལ་འཕྲིན་ལས་རྫོགས་ལྡན་
གསར་བའི་སྤྲིན། །སྐལ་བཟང་མཁའ་ལ་དུས་ལས་མི་ཡོལ་བར། །དཀྲིགས་པ་
རྒྱལ་སྲས་དགོངས་པའི་རྒྱ་མཚོ་ལས། །འཁྲུངས་པའི་ཐུགས་རྗེ་ཀླུ་ཡི་དབང་ཕྱུག་
མཐུ། །གང་གི་ཞབས་པད་ནམ་མཁའི་མཐར། །གང་འདིར་བརྟན་པའི་དགེ་
ཚོགས་ལ། །གང་དག་གཞོལ་བའི་དགེ་མཚན་འབུམ། །གང་གང་དུས་ལས་ཡོལ་
མེད་སྤྱོད། །བདེ་ལྡན་ཞིང་མགོན་རང་སྲིད་ལས། །མ་གཡོས་གངས་ཅན་བཞིན་
སྣོད་དུ། །རང་འདྲ་འཕོས་པར་སྲིད་ཞི་ན། །པཎ་ཆེན་ཐམས་ཅད་མཁྱེན་ཞེས་
གླེང༌། །དེ་ཡི་ཞབས་སེན་མདོ་སྨད་ཀྱི། །ལིམ་བིའི་སྐྱེད་ཚལ་ལ་ཆགས་པར། །
741



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
བཤུལ་རིང་དལ་བ་ཁྱད་བསད་ནས། །གསེར་ཞལ་གཟིགས་ལ་མགོན་འདི་ཆས། །
བློ་བཟང་ཐུབ་པ་ཆེན་པོའི་བསྟན་ལ་ཆོས་ཀྱི་འཁོར་ལོས་སྒྱུར་བ་ཆེ། །སྲིད་ཞིའི་
ཉི་མ་ཆེན་པོའི་ཞབས་སེན་དགེ་ལེགས་བདུད་རྩིའི་མཚོ་གླིང་ནས། །གསུང་
གསང་ནོར་བུའི་ཕྲེང་བ་བཞེས་ཏེ་དགུང་གེགས་གཡུལ་ལས་རྣམ་རྒྱལ་བའི། །བ་
དན་ཕྱག་ཏུ་བསྣམས་དང་ལྷན་ཅིག་སྐལ་བཟང་བྱེ་བའི་དོན་ཡང་མཛད། །རང་
གི་ཐུན་མོང་མིན་པའི་རིགས་ཀྱི་བདག །ཡབ་སྲས་དགྱེས་ཞལ་གཟིགས་པའི་
དགའ་སྟོན་དང་། །ཕན་ཚུན་གསུང་གི་གསང་བ་རེས་མོས་སུ། །སྤྲོ་བའི་ངོ་མཚར་
དཔལ་གྱིས་ཚིམས་པ་ན། །སླར་ཡང་རང་གིས་རིང་ནས་ཕྱག་མཚན་དུ། །བཞེས་
པའི་ཁྲིམས་ལྡན་གུར་ཀུམ་མེ་ཏོག་གིས། །མཁའ་ཡང་དམར་སེར་འོད་ཀྱིས་སྔོ་
བའི་མདངས། །སྣང་མེད་བགྱིད་དེར་ཞབས་སེན་ཉེ་བར་བཀོད། །ཅེས་པ་ནི་
བར་སྐབས་ཚིགས་བཅད་དོ།། །།
༨. ཆོས་སྡེ་ཁག་ནས་དགུང་གེག་བཟློག་ཆེད་ཞབས་རིམ་
གནད་སྨིན་དང་། རྗེ་ཉིད་ནས་ཀྱང་བསྙེན་སྒྲུབ་ཟབ་
ནན་གནང་བ་དང་། རྔ་བ་དང་རྒྱལ་རོང་ཕྱོགས་
ཀྱི་སྒར་གྲོང་དུ་མ་ཆོས་སྲིད་མཛད་བཟང་
གིས་ཇི་ལྟར་བསྐྱངས་པའི་སྐོར། །
དགུང་གེགས་བཟློག་ཆེད་ཞབས་བརྟན་གྱི་དོན་དུ་མངའ་ཞབས་ཀྱི་དགོན་་་་
མ་ལག་རྣམས་སུ་རྟ་དྲུག་ཅུ་རྩ་དྲུག་སྐོར་ཕུལ་ཏེ་དམ་པ་སོ་སོའི་ལྗགས་བཀོད་་་་
རྣམས་ངོས་དག་པར་བསྒྲུབས། མགོ་ཟླའི་ཉེར་དགུ་ནས་ཁའི་རི་ཁྲོད་གཟིམས་
ཆུང་དུ་འཇམ་མགོན་བླ་མའི་སྙན་བརྒྱུད་ཀྱི་མན་ངག་ཡབ་རྗེ་གསེར་ཁང་བ་ཆེན་་་
742



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
པོའི་ཕྱག་ལེན་གྱི་རྒྱུན་ལྟར་རྒྱལ་བ་ཐམས་ཅད་ཀྱི་མེས་པོ་རྗེ་བཙུན་འཇམ་དཔལ་་
དབྱངས་ཞི་ཁྲོའི་བསྙེན་སྒྲུབ་ཆེན་མོའི་བཅད་རྒྱའི་དབུ་བཙུགས་ཏེ། ཡོངས་
འཛིན་དམ་པ་ཀླུ་སྒྲུབ་རིན་པོ་ཆེ་དང་དྲུང་ཆེན་བློ་བཟང་སངས་རྒྱས་གཉིས་དང་
ལྷན་དུ། ཕར་ཕྱིན་བསྡུས་པ་ལས། རྒྱུན་མི་འཆད་པའི་རྣལ་འབྱོར་གྱིས། །བསམ་
གཏན་སྒྲུབ་ལ་བརྩོན་པར་བྱ། །ཞེས་པ་ལྟར། ཐུན་བཞིའི་རྣལ་འབྱོར་ལ་ལེ་ཤོར་
མེད་པར་ཐུགས་བརྩོན་ཆུ་བོའི་རྒྱུན་བཞིན་དུ་བསྟེན་ཏེ། (བྱི་ལོའི》ཟླ་ཤོལ་དང་
བཅས་ཟླ་ངོ་བཅུ་བཞིའི་བར་དུ་འགྲུས་པར་མཛད་དོ། །དེའི་སྐབས་སུ་ཡང་དག་
སྔགས་ཟློ་བ་ཙམ་ལས་རྣམ་རྟོག་གི་འཕྲོ་འདུས་སྟོང་གསུམ་དུ་ཉལ་བ་ལྟ་བུ་མ་་་་་
ཡིན་པར། རྡོ་རྗེ་གུར་ལས། ཐ་མལ་རྣམ་པ་གཞོམ་དོན་དུ། །ཡང་དག་བསྒོམ་པ་
རབ་བསྒྲགས་ཀྱི། །ཞེས་པའི་དགོངས་པ་ལྟར་བསྐྱེད་རིམ་གྱི་རྣལ་འབྱོར་ཟབ་མོ་
ཐབས་ཤེས་ཡ་མ་བྲལ་བས་སྐྱོང་པ་དང་། ཞི་བ་དང་ཁྲོ་བོའི་སྔགས་སོ་སོའི་
སྐབས་ཀྱི་བཟླས་དམིགས་རྣམས་སྙན་བརྒྱུད་ཇི་ལྟ་བ་བཞིན་དུ་ཐུགས་ཉམས་སུ་་་
བསྟར་བའི་སྒོ་ནས་ཡི་དམ་ཞི་ཁྲོའི་ཐུགས་རྒྱུད་བསྐུལ་ཅིང་ཕྲ་རགས་ཀྱི་ལྷའི་་་་་་
གསལ་སྣང་ལ་གོམས་པར་མཛད་དོ། །རྗེ་ཐམས་ཅད་མཁྱེན་པའི་ང་བདུན་
དགུང་གེགས་སྐབས་ཀྱི་རྣམ་ཐར་བཞིན་དགེ་བའི་བཤེས་གཉེན་བཅུ་ཕྲག་གཅིག་་
གིས་གཟིམས་ཆུང་ར་བ་རང་ནས་གཞི་བསྙེན་ཆེན་མོ་གཏོང་རྒྱུའི་ལྗགས་བཀོད་་་
རྗེ་འཇིགས་མེད་མཚན་ཅན་ནས་སྩལ་ཡོད་པ་ལྟར་མཁན་ཟུར་རབ་རྒྱས་ཚང་་་་་་
སོགས་བཅུ་ཕྲག་གཅིག་གིས་གཟིམས་ཆུང་ར་བ་འོག་མར་ཞབས་བརྟན་གྱི་གཞི་་་
བསྙེན་རྒྱུན་སྐྱོང་ངོས། ཐུན་མཚམས་སུ་ལྷན་རྒྱས་ནས་ཡོན་ཆབ་གང་མང་འབུལ་
བ་སོགས་ཚོགས་གསོག་གང་མང་དང༌། དབྱར་གྱི་དུས་དབྱར་ཞལ་བཞེས་མཛད།
དགུང་གེགས་འཚུབ་ལྟས་སུ། ཡོངས་འཛིན་དམ་པ་དང་། དྲུང་ཆེན་ཁམས་བདེ་
མིན་ཅི་རིགས་པ་བྱུང་ཞིང༌། གསུམ་པ་སྔ་ཕྱིར་མཆོག་སྤྲུལ་རིན་པོ་ཆེ་ཉིད་ཀྱང་
743



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྐུ་སྙུན་ལྕི་ཙམ་བྱུང་ཡང་ལྗགས་བཟླས་དང་ཐུན་བཞིའི་རྣལ་འབྱོར་རྒྱུན་མ་ཆད་
པར་མཛད་པ་དང་། གདན་ས་ནས་ཀྱང་ཞབས་རིམ་ལ་ཉིན་མཚན་བསྟུད་དེ་
འབད་པ་དང་། ཡོངས་འཛིན་དམ་པར་སྐུ་ཁམས་དྭངས་དགོས་ཀྱི་ཞུ་འབུལ་
སྤྱན་ཆབ་ཡུན་རིང་འདོན་བཞིན་གནང་བར། ཡོངས་འཛིན་མཆོག་ནས་ཀྱང་
ཕྱག་དང་བཅས་སླར་སྐུ་ཁམས་མྱུར་དྭངས་ཀྱིས་དགུང་གེགས་ལས་གྲོལ་ཞིང་་་་་་
ཞབས་པད་ཡུན་རིང་བརྟན་པའི་གསོལ་འདེབས་ནན་ཆེར་ཕུལ་བར་བརྟེན།
རིམ་གྱིས་ཡབ་སྲས་གཉིས་སྐུ་ཁམས་དྭངས་པར་གྱུར། རྗེ་བློ་བཟང་འཕྲིན་ལས་
ནས་བཟུང་སྐུ་ཕྲེང་གསུམ་གྱི་རིང་ཐུགས་ཟིན་གྱི་ཞབས་འདེགས་ཞུ་བར་ལུས་་་་་
སྲོག་ལ་མི་ལྟོས་པའི་ཐུགས་བསྐྱེད་གཞན་འགྲན་མེད་པ་དྲུང་ཡིག་ཆེན་མོ་བློ་་་་་་
བཟང་སངས་རྒྱས་ནས་ཤོལ་ཟླ་གསུམ་པའི་ཚེས་བརྒྱད་བར་ཐུན་བཞི་ཆགས་མེད་
མཛད་ཀྱང་ཁམས་རིམ་ལྷོད་དུ་གྱུར་པ་ན་སྡོད་གནས་ཀྱང་མདུན་ནས་ལོགས་སུ་་་
སྤོས་པར་རྗེ་འདིས་བརྩེ་གཟིགས་ཀྱིས་གམ་དུ་ཡང་ཡང་ཕེབས་ཏེ་ཞལ་ཏ་རིམ་་་་་
པར་གནང་ཞིང་། དྲུང་ཆེན་པ་ནས་ཁོང་རིན་པོ་ཆེ་ད་དུང་དགུང་གེགས་ཀྱི་ལོ་
མ་འཛུར་ཡང་ཟླ་ཞག་གི་དགུང་གེགས་ལས་གྲོལ་བ་ཡིན་པས་ཞབས་པད་ཡུན་་་་་་
རིང་བརྟན་པ་དང་དམ་པ་གོང་མའི་མཛད་བཟང་སྐྱོང་བ་དང་། སྐུ་མཚམས་
ཁོང་དུ་ཀུ་ཡངས་ངོས་རིམ་སྐྱོང་མཛད་པ་དང་། ང་རང་འཆི་བ་ལ་སྐྲག་པ་མེད་
པས་བསམ་བཞིན་འཆི་བ་འདི་དགུང་གེགས་ལས་གྲོལ་བའི་ཐབས་སུ་འགྱུར་བ་་་
དང་ཚེ་རབས་ཀྱི་ཕྲེང་བར་རྗེས་སུ་འཛིན་པར་མཛོད་ཅེས་ཐ་མའི་གསོལ་་་་་་་་་
འདེབས་དང་བཅས་ཚེས་དགུ་ལ་ཞི་བར་གཤེགས་པ་ལ། ཆེད་ཕེབས་ཀྱིས་མཚན་
བརྗོད་པ་སོགས་གནང་ཞིང་ཐམས་ཅད་རིག་པའི་སྒོ་ནས་སྦྱང་ཆོག་རྣམ་པར་་་་་
དག་པས་ཞི་བར་གཞོལ་བ་ལ་ཕན་པའི་ཐབས་མཛད། སྔར་མཚན་ལམ་དུ་མི་
མང་བོ་ཞིག་སླེབས་པར་སྐུ་མཚམས་རིལ་བར་དགོངས་ནས་བཀག་ཀྱང་མ་ཁོག་་་་
744



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
པ་ཞིག་བྱུང་བ་ཡང་དྲུང་ཆེན་པ་འདའ་བའི་ལྟས་སུ་གླེང་། དྲུང་ཆེན་པ་སྐུའི་ན་
ཚོད་ཕྲ་མོ་ནས་མཉམ་འགྲོགས་ཀྱིས་འདྲིས་ཆེ་སྟབས་གཏན་བྲལ་དུ་སོང་བ་ལ་་་
ཐུགས་འགྱོད་ཚད་མེད་པའི་རྣམ་པ་མཛད་ཀྱང་། ཡོངས་འཛིན་དམ་པས་མི་
རྟག་པའི་ཞལ་གདམས་རྨེད་དེ་ཐབས་མཁས་ཀྱིས་སངས་པར་མཛད། དྲུང་ཆེན་
འདི་བ་རྔ་སྟོད་བསུ་བ་ནས་འཁྲུངས། གཞོན་དུས་ནས་ས་སྒང་ཚང་དང༌། ཞར་
ཤུལ་ཚང་བསྟེན་ནས་དུས་འགྱངས། ག་སཱ་སོགས་རིག་གནས་ཆེ་ཕྲ་ཐམས་ཅད་
ལ་སྦྱངས་ཤིང་རྔ་བར་ཡོད་སྐབས་སྨན་གྱི་འགྲོ་ཕན་ཡང་མང་དུ་གནང་། སྒྲུབ་
པའི་རྒྱལ་མཚན་འཛིན་པ་ཆེན་པོ་བྲག་དཀར་ཆོས་འཛིན་གྱི་ཡང་སྲིད་ཡིན་པས་་་
བྱིས་པ་ཤེད་མ་ཕྱེ་བ་ནས་བག་ཆགས་སད་པའི་ཚུལ་གྱིས་ཕྱག་འཚལ་བ་ལ་མོས་་་་
པས་ཕྱག་འཚལ་བ་ཚོགས་བསགས་ཀྱི་སྙིང་བོར་ཕྱག་ཏུ་བསྟར་བས་མི་ཚེ་གཅིག་་་
ལ་ཕྱག་བྱེ་ཆེན་ཕྱེད་དང་གཉིས་གྲུབ། ལོ་ཉི་ཤུའི་ནང་ཞིག་ནས་རྗེ་བློ་བཟང་
འཕྲིན་ལས་ཀྱི་བཀའ་བཞིན་དྲུང་ཡིག་གི་ཁུར་བཞེས་ཏེ་འདའ་བར་མཛད་སྒོ་་་་
དེའི་རྒྱུན་བསྐྱངས་ནས་སྐུ་ཕྲེང་གསུམ་གྱི་དྲུང་ཡིག་བྱས། ཕྱིས་ཞྭ་དམར་པཎྜི་ཏ་
ཆེན་པོ་དགེ་འདུན་བསྟན་འཛིན་རྒྱ་མཚོ་ལས་བསྙེན་རྫོགས་ཀྱི་སྡོམ་པ་བཞེས་ཏེ་་་
ཕམ་ལྷག་གིས་མ་གོས་པའི་འདུལ་བ་འཛིན་པ་ཆེན་པོར་བཞུགས་རིག་གནས་ཀྱི་་་
འཆད་སྤེལ་སྔ་ཕྱིར་མང་དུ་གནང་བས་ཆོས་འཆད་སྤེལ་ནུས་པའི་དགེ་ཕྲུག་ཀྱང་་་
འགའ་ཞིག་ཐོན། ཀིརྟི་སྐུ་ཕྲེང་ཕྱི་མ་གཉིས་ལ་ཡིག་གཟུགས་འདྲི་སློབ་ཀྱི་ཞབས་
འདེགས་བསྒྲུབས་པ་སོགས་བླ་མ་དང་འདྲ་བའི་ཉེ་གནས་སུ་སོང་། ཡོངས་
འཛིན་རྡོ་རྗེ་འཆང་སུདཱིའི་ཞབས་ནས་ཀྱང་ཆོས་ཀྱི་བགོ་སྐལ་བཞེས་ཤིང་ལུགས་་
གཉིས་ཆར་ལ་མཁྱེན་སྤྱན་ཡངས་པས་ཀིརྟིའི་ནང་བའི་སྐུ་དབོན་ཆེ་ཆུང་རིམ་་་་་
པས་གྲོས་ཕུགས་འདྲི་བའི་ཡུལ་དུ་འཛིན། འཇིག་རྟེན་གྱི་སྤྲོས་པ་ལྟ་ཅི་ན་བཟའ་
ཡང་རྙིང་རལ་སོགས་ལས་མི་གསོལ་ཞིང་རྒྱུན་དུ་ཁོམ་ནམ་ཡོད་ལ་དགེ་སྦྱོར་གྱིས་་
745



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དུས་འདའ་བ་ཞིག་ཡིན། བསམ་བཞིན་འདའ་སྐབས་སུ་རྗེ་འཇིགས་མེད་རྡོ་རྗེ་
འཆང་ཞབས་ལ་རང་གི་ངང་ཚུལ་སྦ་གསང་མེད་པར་ཞུ་བའི་ཡི་གེ་རྒྱུ་ལྡན་ཕུལ་་་
བར། རྗེ་དེ་ཉིད་ནས་ཀྱང་། བླ་རྒན་ལ་མཐོང་ཆེན་པོ་ཡོད་ཀྱང་། མཉམ་
འགྲོགས་སུ་སོང་ནས་རྒྱུད་ཚོད་འདི་བཞིན་ཐིག་པ་མེད་ནའང་། ཁོ་གང་ཟག་
སེངྒེ་འདྲ་བ་རེད། ཅེས་ཡི་རངས་དང་བཅས་གསུངས་པར་མཛད། ཁོང་བར་
རྣམ་ཐར་ཟུར་བ་མེད་པས་འདིར་ལོ་རྒྱུས་ཙམ་བཀོད་ནས་ད་ནི་དཀྱུས་ལ་འཇུག་་
པར་བྱ་སྟེ། ཆུ་སྟོད་ཟླ་ནང་ཀུན་ཚན་གྱི་དམག་དོན་སྦིར་གཏམ་མང་ཞིང་། ལུང་
བསྟན་མཁན་པོ་མང་བོས་ཉེས་ཆེ་བར་གླེང་ཡང་རྗེ་འདིས་སྐྱོན་མི་འབྱུང་ཞེས་་་་་
ཐག་གཅོད་མཛད་པ་ལྟར་རིང་མིན་འཇམ་ཆགས་བྱུང་། རྨེ་རྒྱལ་མོ་སྐར་མ་དོན་
གྲུབ་མཚོ་འདས་པའི་གནས་ཚུལ་སླེབས་པར་གཤིན་པོ་ལ་སྨན་པའི་ཆོ་ག་རྣམས་་་
ཕྱག་ཏུ་བསྟར་ཞིང་། རྐྱང་ཚའི་ཕྱོགས་སུ་བྱི་དུག་གི་རིམས་མཆེད་པར་སྔགས་ཆུ་
བཀྲམ་པས་འཕྲོ་མྱུར་དུ་ཆད། དྲན་པ་བླ་མ་གཤེགས་པར་བསྔོ་སྨོན་དང་དེའི་
སྤྲུལ་སྐུ་མྱུར་འབྱོན་གྱི་བདེན་ཚིག་ལྗགས་རྩོམ་གནང་། འཇིགས་བྱེད་བདུད་ལས་
རྣམ་པར་རྒྱལ་བའི་བསྐྱེད་རིམ་ཕྲ་རགས་ལ་གསལ་སྣང་སྒྲུབ་པའི་ཞར་ལ་སྔགས་་་
ཀྱི་ལྗགས་བཟླས་ཀྱི་གྲངས་ཀྱང་ཕྱག་བཞེས་བཞིན་སྒྲུབ་པར་མཛད་པས་གསང་་་་་
རྣམ་དུ་གསལ་བ་ལྟར་འཇམ་དཔལ་དུས་དགྲའི་དབང་བོའི་དགྱེས་ཞལ་མངོན་་་་་
སུམ་དུ་མཇལ་བ་དང་། དེ་ལ་བརྟེན་ནས་སྔོན་མེད་པའི་ཉམས་རྟོགས་མང་བོའི་
ཀློང་རྡོལ་བ་ལ་དགྱེས་ཚོར་ཚད་མེད་པ་དང་བཅས་ཉིན་འགར་སྐུ་ངལ་བསོས།
རྒྱལ་ཟླའི་ཚེས་གཅིག་ནས་གཞི་བསྙེན་ཆེན་མོའི་ཡན་ལག་གི་རིམ་པ་ལས་བསྙེན་་་
སྒྲུབ་སྦྲགས་མའི་བཅད་རྒྱ་མཛད་དེ། ཉ་ལ་མཚན་ཐོག་ཐག་ཏུ་དངོས་གྲུབ་ཀྱི་
རྫས་བསྒྲུབས་པར་རྫས་དངོས་སུ་ཁོལ་བ་མཐུན་སྣང་དུ་བྱུང་། དངོས་གྲུབ་ཀྱི་
རྫས་བཞེས་ཏེ་ཚོགས་འཁོར་རྒྱས་པ་གནང་ཞིང་། དེའི་ཕྱི་དྲོ་ནས་ལས་གཤིན་གྱི་
746



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ལྗགས་བཟླས་ལ་འགྲུས་པར་མཛད། མར་ངོའི་རྫོགས་པ་གཉིས་པར་བླ་མ་མཆོད་
པའི་དཔའ་བོའི་སྟོན་མོ་རྒྱ་ཆེན་མཛད་དེ་ནང་མཚམས་གྲོལ། མེ་གླང(སྤྱི་
ལོ༡༩ ༣༧) གསར་ཚེས་ཀྱི་ནངས་པར་དཔལ་ལྷའི་ཚེས་གཏོར་བཏང་ཞིང་ཕྱི་་་་་
མཚམས་གྲོལ་ཏེ། ཉི་ཤར་ལ་བདེ་ཡངས་ཆེན་མོར་གདན་ས་མཆོག་གི་བླ་མ་ལས་
སྣེ་གཙོས་འདུས་པ་རྒྱ་མཚོའི་དབུས་སུ་ཞབས་སེན་བཀོད་དེ། རིགས་སྨྲ་ཕུལ་
བྱུང་གཉིས་ཀྱིས་སེམས་བསྐྱེད་ལས་བརྩམས་པའི་ཚོགས་ལངས་བགྱིས་སྟེང་་་་་་
ཚོགས་མང་ལ་ཕྱག་དབང་བཀའ་དྲིན་སྐྱོང་བ་སོགས་ལོ་གསར་དང་འབྲེལ་དགུང་
གེགས་ལས་གྲོལ་བའི་དགའ་སྟོན་མཛད། ཚེས་ལྔ་ནས་དགུང་གསུམ་ལ་རབ་
འབྱམས་པའི་དམ་བཅར་གཟིགས་རྟོག་མཛད། བཅུ་གཅིག་ལ་སྐུ་དབོན་དམ་པ་
འཇམ་དབྱངས་བསོད་ནམས་བླ་མ་རྡོ་རྗེ་འཆང་ཡབ་སྲས་ལ་འཚམས་ཞུ་དང་་་་་་
སྦྲགས། ཡོངས་འཛིན་ཆོས་ཀྱི་རྒྱལ་པོ་གདན་ཞུར་རྫོང་བརྡ་གནང༌། བཅུ་གསུམ་
ཉིན་གསུང་ཆོས་སུ་ལམ་གཙོའི་ལྗགས་བཤད་རྒྱས་སྩོལ་སོགས་སྨོན་ལམ་ཆེན་མོའི་
མཛད་པ་རྣམས་ཕྱག་ཏུ་བསྟར། འདིའི་སྔ་ཕྱི་སོ་སོར་ཕྱོགས་ཡས་མས་ནས་
དགུང་གེགས་ལས་གྲོལ་ཅིང་གཞི་བསྙེན་ཆེན་མོའི་མཛད་བཟང་མཐར་ཕྱིན་པའི་
ལེགས་འབུལ་ཞུ་བ་མཐའ་ཡས་པ་བྱུང་། བཅུ་དགུ་ནས་ལྷ་དབང་དུ་བྱེད་པའི་
མན་ངག་གི་གནད་ཁྱད་པར་ཅན་བཅུ་ཆ་ཆེན་མོའི་སྦྱིན་སྲེག་ཕུལ་བར་གཞི་་་་་་
བསྙེན་ཆེན་མོར་བསྡད་པའི་ཞབས་རིམ་པ་རྣམས་ཀྱིས་ཀྱང་སྦྱིན་སྲེག་གི་ཞབས་་་་་
ཕྱི་ཞུས། སྐབས་སྔ་ཕྱི་འདི་དག་ཏུ་སྙིགས་དུས་ཀྱི་སྐྱེ་བོ་གཟུ་བོར་མི་གནས་པ་
དག་གིས་སྒྱུ་མའི་ཟློས་གར་སྣ་ཚོགས་བསྒྱུར་བ་ལ་ཐུགས་སྐྱོ་བའི་རྐྱེན་གྱིས་གློ་་་་་་
གཅོང་གི་སྙུན་གཞི་གསར་དུ་བཞེས་པ་ལྕི་བ་ཙམ་བྱུང་བར་བརྟེན་གདན་ས་རང་་
ནས་ཞབས་རིམ་གཏོས་ཆེ་བར་བསྒྲུབས་པས་དྭངས་སྐྱེད་བྱུང་། ནག་ཟླའི་རྒྱལ་
བ་དང་པོར་བཅུ་ཆ་ཆེན་མོའི་མཇུག་ཏུ་སླར་ཡང་འཇམ་གསུམ་གྱི་སྦྱིན་སྲེག་་་་་་
747



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གནང་སྟེ་མཇུག་གྲུབ་པར་མཛད་དོ། །སྨྲས་པ། །
རྒྱུད་སྡེ་ལྷ་ཡི་སྐྱེད་ཚལ་ལས་འཁྲུངས་ལྷག་པའི་ལྷ། །བྱེ་བ་འབུམ་རྒྱའི་སྟེང་
འཐུང་དངོས་གྲུབ་ཟིལ་དངར་རྫོགས། །དེ་ལས་འཇམ་དཔལ་ཁྲོས་པའི་དབང་པོ་
དགེ་ལྡན་པའི། །ཐུན་མོང་མིན་པའི་ཡི་དམ་ཉིད་ཕྱིར་ཅིས་མི་སྒྲུབ། །དམ་པ་
རྣམས་ནི་བྱིས་པ་བཞིན། །གེགས་ཀྱིས་བརྫི་བ་ག་ལ་ཞིག །དེ་ལྟ་ན་ཡང་མ་དག་
ངོར། །སྒྲོལ་དཀའི་སྐུ་ཚེ་འཕྲང་རིང་པོ། །དེ་ཉིད་སེལ་སླད་ཀུན་རིག་དབང་། །
འོད་མཐའ་ཡས་པའི་འཛུམ་ཟེར་ལས། །བདུད་ལས་རྣམ་པར་རྒྱལ་བའི་ལྷ། །
བསྙེན་ཅིང་སྒྲུབ་པའི་ལེགས་འདོམས་ཐོབ། །དབེན་གསུམ་སྙིང་གི་ཐིག་ལེ་ལྟར་
ཆགས་པར། །སྒོ་གསུམ་གཡེངས་པའི་སྦུབས་སུ་མ་ཆུད་པར། །བསླབ་གསུམ་
འཛིན་པའི་འཁོར་བཅས་ཡི་དམ་ལྷ། །ཁམས་གསུམ་ཟ་བྱེད་འཇམ་དཔལ་ཞི་ཁྲོ་
བསྙེན། །མ་དག་སྣང་བའི་མེ་ལོང་ལ་འཕོས་པའི། །ཉེར་འཚེ་རྣམ་པར་བདོ་བ་ལྷ་
སྔགས་དང༌། །ཏིང་འཛིན་མཐུ་ཡིས་མིང་གི་ལྷག་མ་རུ། །བྱས་ཏེ་སྐལ་བཟང་ཀུན་
དགའི་ལོངས་སྤྱོད་རྒྱས། །ཕལ་བ་ཕལ་ཆེར་སྔགས་གྲངས་བསགས་པ་ཙམ། །སྙིང་
བོའི་སྙིང་བོར་རློམ་པ་ཙམ་མིན་པར། །རིམ་གཉིས་རིམ་པ་འཆོལ་མེད་ཏིང་
འཛིན་གྱིས། །ཡི་དམ་ཡིད་བཞིན་སྒྲུབ་ལ་གཞོལ་བ་ལས། །སྤྲིན་ཕུང་དབུས་སུ་
སྤྱན་རས་གློག་བཞིན་དུ། །གཡོ་བའི་ཁྱབ་བདག་འཇིགས་མཛད་འཁོར་ལོའི་
དབང་། །མངོན་སུམ་གཟིགས་པས་གང་གི་ཐུགས་ཀྱི་ཀློང་། །ཉམས་རྟོགས་རིན་
ཆེན་བྱེ་བའི་མཛོད་དུ་བསྒྲུབས། །ཞེས་པ་ནི་བར་སྐབས་ཚིགས་བཅད་དོ།། །། །
བཅུ་གཅིག་ལ་རྐྱང་ཚའི་ཆབ་ཚན་དུ་ཕེབས་པའི་ཞོར་ལ་ལ་བཙས་ལ་་་་་་
གཏེར་འབུལ་དང་བསང་གཏོང་སོགས་ཡོན་བདག་སོ་སོའི་འདུན་པ་བསྐངས།
བཅུ་དྲུག་ནས་ཉིན་བདུན་གྱི་རིང་ཆབ་བཞུགས་དང་། མཇུག་ཏུ་ཚོགས་ཀྱི་
འཁོར་ལོ་དང་བསང་སོགས་ཀྱིས་འདས་མ་འདས་ཀྱི་ལྷ་མི་མཐའ་ཡས་པ་ཚིམ་་་་་
748



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར། །
པར་མཛད། ཕྱིར་ལམ་འབྲིང་བའི་ཆིབས་བསུ་དང་བཅས་སུམ་མདོ་དགོན་དུ་
གཤོག་གཞུང་ལ་སྦྱིན་སྲེག་སོགས་ཀྱིས་རེ་བ་བསྐངས་ཤིང་སྐུ་དབོན་ཆེ་ཆུང་་་་་་་་
སོགས་ཀྱིས་རྡོ་ཆོག་སྦས་སྒང་གི་བར་གྱི་གྱོད་འདུམ་ཆོས་བཞིན་མཛད་དེ་མི་་་་་་
འཇིགས་པའི་སྦྱིན་པ་ཕྱག་ཏུ་བསྟར། ས་ག་ཟླ་བའི་ཚེས་གསུམ་ནས་གདན་ས་
ཆེན་པོར། འདུ་ཁང་སྟེང་གི་རྣམ་སྲས་དང་ཛམ་ལྷ་ཁང་དུ་གཏེར་སྒྲུབ་པ། དྲག་
པོ་ཆེ་ཆུང་གི་ལ་བཙས་གསོ་བ། བཀྲ་ཤིས་གསོ་སྦྱོང་བྱ་བ། གཏེར་གཞུག་པ་
སོགས་རིམ་གྱིས་ཕྱག་ཏུ་བསྟར་བས་རྟེན་འབྲེལ་ལེགས་པ་བྱུང་། སྣོན་ཟླའི་
བཟང་བོ་དང་པོར། སྙིགས་མའི་དུས་སུ་ཕྱོགས་གླང་ཡབ་སྲས་འཇིགས་རྟེན་དུ་
སླར་བྱོན་པ་དང་སྒོ་ཀུན་ནས་མཚུངས་པ་འཛམ་གླིང་རྒྱན་གྱི་རིགས་པའི་དབང་་་
ཕྱུག་ཆེན་པོ་འཇམ་དབྱངས་བླ་མ་ཡོངས་འཛིན་སུདྷིའི་མཚན་ཅན་བྱོན་པར་སྔ་
ཕྱིའི་ཆིབས་བསུ་སེར་སྦྲེང་སོགས་ཀྱི་ཕུ་དུད་གྱ་ནོམ་པ་དང་བཅས་གཟིམས་ཆུང་་་
ཡང་དབེན་ཆོས་ཀྱི་དགའ་ཚལ་དུ་གདན་དྲངས་ཏེ་ཡབ་སྲས་དངོས་མཇལ་གྱིས་་་་
གསུང་གླེང་ཕེབས་པར་མཛད། ཕྱི་ཉིན་ཡབ་སྲས་ལྷན་དུ་མཆོད་མཇལ་ལ་ཕེབས་
ནས་ཐུགས་སྨོན་གྱི་མཚམས་སྦྱོར་དང་། བཞི་རྒྱལ་ནས་བཟུང་བསྡུས་གྲྭའི་གསན་
སྦྱོང་གི་མཇུག་སྐྱོང་དང༌། ཉ་ནས་རྭ་སྟོད་ཡིག་ཆའི་སྟེང་ནས་བློ་རྟགས་ཀྱི་དཔེ་
ཁྲིད་མཛུབ་ཚུགས་སུ་མཐའ་ཆོད་པར་བཀའ་དྲིན་བསྐྱངས་པ་ལ་ཐུགས་བརྩོན་་་་
ཆེན་པོས་གསན་བསམ་ཡང་དག་པ་ཟླ་གཅིག་གི་རིང་མཛད་ཅིང་། མར་ངོའི་
བཅུ་བཞི་དང་བསྟུན་འཇམ་དབྱངས་བླ་མའི་མདུན་ནས་རི་བོ་དགེ་ལྡན་ཐུན་་་་་
མོང་མིན་པའི་གསང་བའི་ཆོས་སྐྱོང་བཀའ་སྡོད་ཡང་གསང་ཧ་ལ་ནག་པོའི་རྗེས་་་
གནང་དང་། གྲོ་ཞུན་ཟླ་བའི་ཚེས་གཅིག་ནས་བཟུང་སྲོད་དུས་རྣམས་སུ་དཀྱིལ་
ཆོག་དགོངས་པ་རབ་གསལ་གྱི་སྟེང་ནས་དུས་འཁོར་གྱི་ས་ཆོག་ནས་རྡུལ་ཚོན་་་་་་
གཤེགས་གསོལ་གྱི་བར་ཕྱག་ལེན་ཞི་བཏིག་ཆ་ཚང་བར་གསན་བཞེས་དང་། རྗེ་
749



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཉིད་གཅིག་པུར་རྗེ་ཐམས་ཅད་མཁྱེན་པར་རྗེ་བཙུན་བརྟན་པའི་འཁོར་ལོས་་་་་
དངོས་སུ་སྩལ་བའི་ཟབ་ཆོས་ཁྱད་པར་ཅན་འཇམ་དབྱངས་ཞི་ཁྲོ་སྦྲགས་སྒྲུབ་་་་་་
ཐུན་མོང་མིན་པའི་ཟབ་ཁྲིད། ཡོངས་འཛིན་ཀླུ་སྒྲུབ་པ། སྐུ་དབོན་རྣམ་གཉིས། །
རྨེ་རྒྱལ་ཆེན་པོ། མཚན་ཉིད་ཞབས་ཕྱིའི་དགེ་བའི་བཤེས་གཉེན་རྣམས་དང་ལྷན་
དུ་དབྱངས་ཅན་དམར་མོ་བསང་སྒྲུབ་ཀྱི་རྗེས་གནང་དང་ཆོ་གའི་ལུང་། ལྗགས་
རྩོམ་བསྟོད་པ་དགེ་ལེགས་ཆུ་གཏེར་མའི་ལུང་བཅས་གསན། ཉེར་གཅིག་འཇམ་
དབྱངས་བླ་མ་མཆོག་ནས་ཚིག་བཀྲའི་རྟེན་འབྲེལ་ཁྱད་པར་ཅན་དང་བཅས་ཆོས་
མཚམས་མཛད་པར་དངོས་འབུལ་དུ་དངུལ་གོས་རྟ་མཛོ་སོགས་སྤམ་མཐོར་ཕུལ་་
བ་ལས་ཕྲན་ཙམ་ལས་སློག་ཆ་དང༌། ཉེར་གསུམ་ལ་ཡབ་སྲས་འབྲལ་མི་ཕོད་པའི་
ངང་རྗེ་ཉིད་དངོས་ཕེབས་ཀྱིས་སྐྱེལ་ཐུང་དང་བཅས་ཡོངས་འཛིན་རིགས་པའི་་་་་
དབང་ཕྱུག་ཆེན་པོ་ཕྱགས་བཏེག་པར་སྐུ་དབོན་ཆེན་མོ་སོགས་ནས་ཉིན་སྐྱེལ་་་་་
དང་། སྣ་ཁལ་བཅས་རིང་སྐྱེལ་དང་། ཉེར་ལྔ་ནས་མཚན་ཞབས་པ་རྣམས་དང་
ལྷན་དུ་བློ་རིག་གི་རྩོད་པའི་འཕྲོ་བསྐྱངས་ཏེ་ཞུན་མཐར་ཆོད་པ་མཛད། དབྱུག་
ཟླའི་ཚེས་མགོར་སོ་སོ་ནས་གདན་ཞུས་ནན་ཏན་ཆེ་བ་ལྟར། ཐུགས་ཁོམ་གང་
ཡོད་ལ་མཚན་ཞབས་རྣམས་དང་ལྷན་གསན་བསམ་ཆགས་མེད་དུ་མཛད་མུར་་་་
ཆིབས་ཞལ་བསྒྱུར་ཏེ་རིམ་གྱིས་ཟམ་ཚ། གཟའ་རུ། རྐ་ཆུ་ཁ། ཨ་ནུ་ཐང་བ་
སོགས་སུ་གཞན་དོན་དང་། སྨིན་དྲུག་ཟླ་མགོར་ཧོ་བྷི་གྱེ་རྒུར་མ་མཐུན་པའི་བར་
དུས་ཆོས་སུ་གྱུར་པ་སོ་སོར་སྦྱངས་ཆོག་མཛད་དེ། སྡེ་གཉིས་ལ་གསུང་ནན་སྩལ་
ཅིང་འཕྲིན་ལས་ཀྱི་བྱེད་པོས་མཐུན་ལམ་ལ་བཀོད་དེ་འཇིགས་པ་ལས་བསྐྱབས།
གར་ཕེབས་སུ་རྟ་ཐབ་ཀྱི་བསུ་བ་དང་བཅས་བཀྲ་ཤིས་ཐང་དང་གཟའ་རུའི་་་་་་་
དགོན་དང་ལོ་དགེ་དགོན་རྣམས་སུ་སོ་སོས་དངོས་འབུལ་ཞུས་པ་རྣམས་བདག་་་་
གིར་བཞེས་ཏེ། ལོ་དགེ་དགོན་དུ་སྟ་གོན་སྔོན་དུ་འགྲོ་བས་ཉིན་གཉིས་རིང་དད་
750



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
འདུས་ཀྱི་སློབ་མ་སྟོང་ཕྲག་དུ་མར་གྲུབ་མཆོག་དཔལ་མོའི་ལུགས་ཀྱི་སྤྱན་རས་་་་
གཟིགས་བཅུ་གཅིག་ཞལ་གྱི་དབང་དང་གྲུབ་རྒྱལ་ཚེ་དབང་རྐྱེན་སེལ་གྱི་མེའི་་་་་
མཆོད་སྦྱིན་རྣམས་བཀའ་དྲིན་བསྐྱངས། ཚོང་རུའི་དགོན་དུ་གསོལ་སྟོན་དང་
དངོས་འབུལ་རྒྱ་ཆེར་བཏེགས་ཤིང༌། རྒྱལ་བཟང་མཱ་ག་ནང་དུ་སེར་སྐྱ་སྟོང་ཕྲག་
དུ་མར་སྤྱན་རས་གཟིགས་བཅུ་གཅིག་ཞལ་གྱི་དབང་དང་གྲུབ་རྒྱལ་ཚེ་དབང་ཞི་་་
བའི་སྦྱིན་སྲེག་བཅས་མཛད། འབུར་སྒང་དུ་དགེ་ལྡན་ལྔ་མཆོད་ཆེན་མོའི་དུས་
མཆོད་སྤྲིན་རྒྱ་ཆེར་མཛད་ཅིང་ཐུགས་སྨོན་གཟབ་རྒྱས་གནང་སྟེ་དག་པའི་་་་་་་
གཟིགས་སྣང་ལ་འབྱམས་ཤིང་། སྐབས་འདི་དག་ཏུ་གནམ་གཤིས་ཧ་ཅང་དྭངས་
པ་དང་། སྒར་གཞི་དང་རྒྱ་མོའི་ཐང་གི་ལྷ་ཁང་གི་བར་འཇའ་ཚོན་རྩེ་གསུམ་
པས་སྦྲེལ་བ་མཐུན་སྣང་དུ་བྱུང་བ་དང༌། གཟིམས་བརྡ་སོགས་ཀྱི་སྐབས་གླིང་
བུའི་སྒྲ་ཉིན་ལམ་ནས་ཇི་བཞིན་ཐོས་པ་དང་། མ་ཕེབས་པར་ཡང་ཀིརྟི་ཕེབས་
འདུག་ཅེས་འུར་སྤྱིར་བགྱིས་པ་སོགས་ལ་དེ་དུས་ཕྱོགས་དེར་རྗེ་འདིའི་འཕྲིན་་་་་་
ལས་རླབས་ཆེན་འབྱུང་བའི་ལྟས་ཡིན་ནམ་ཞེས་གླེང་ཡང་ཕྱིས་དཔྱད་ན་སྐུ་ཚེ་་་་་
འདིར་ཐེ་བོར་ཕེབས་པའི་ཐ་མར་སོང་ནས་སྤྲུལ་པའི་ཟློས་གར་ཕྱི་མ་ཕྱོགས་་་་་་་
འདིར་འབྱོན་ནོ་ཞེས་དེ་དུས་ནས་མཚོན་པར་མཛད་པ་གདོན་མི་ཟའོ། །རྒྱ་མོ་
ཐང་དུ་སྤྱན་རས་གཟིགས་བཅུ་གཅིག་ཞལ་གྱི་དབང་དངོས་སྟེ། ཚེ་དབང་། སྦྱིན་
སྲེག་དྲུག་ཅུ་བ་སོགས་དང་པགས་པ་དང་པོ་ཤོད་དགོན་སྔོ་ཆེ་སོགས་སུའང་ཚེ་་་་
དབང་སོགས་འདོད་ཆོས་ཀྱིས་རེ་བ་བསྐངས་ཏེ་སོ་སོས་གསོལ་སྟོན་དང་དངོས་་་
འབུལ་བཟབས། སྔགས་རམས་དགོན་དུ་གྲུབ་དབང་བསྟན་པའི་རྒྱལ་མཚན་
གྱིས་བཞེངས་པའི་ཐུགས་རྗེ་ཆེན་པོ་བྱིན་ལྡན་ལ་མཆོད་པ་དང་ཐུགས་སྨོན་དང་་་་
ལམ་བར་དུ་འབྲིང་བས་ཕུ་དུད་དང་བཅས་སུམ་མདོའི་དགོན་དུ་སེར་སྐྱ་སྤྱི་ལ་ཚེ་
དབང་སོགས་ཀྱི་ཆོས་སྦྱིན་བཀའ་དྲིན་བསྐྱངས་ཏེ། ཁ་གྱ་རི་ཁྲོད་པ་རྗེ་འདིའི་
751



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཞབས་བརྟན་དུ་ཆེད་དམིགས་ཀྱིས་ལོ་བདུན་མཚམས་བཅད་བྱས་པའི་སྒྲུབ་ཁང་་
དུ་ཞག་བཞུགས་གནང་། སྒོས། ཆུ་རྒྱུད། ར་རོང་། སྐེད་རྒྱུད་རྣམས་སུ་འཕྲིན་
ལས་ཀྱི་འཇུག་པ་གདུལ་བྱའི་སྐལ་བ་དང་འཚམ་པར་བསྐྱངས་རྗེས་བསུ་བ་སེར་་་་
སྦྲེང་དང་བཅས་རྒྱལ་ཟླའི་དགའ་བ་དང་པོར་གདན་སར་ཕྱགས་ཕབ་ཅིང་། བླ་
བྲང་ཆེན་མོ་ཁམས་གསུམ་ཟིལ་གནོན་གྱི་གཟིམས་ཆུང་བཀའ་གདམས་ཕོ་བྲང་དུ་
ཉིན་བདུན་རིང་བཅད་རྒྱ་དང་། བཅུ་གཅིག་ལ་ལྷ་ཁང་སོ་སོར་མཆོད་མཇལ་
མཛད་དེ། བསྟན་བདག་དམ་པ་རྨེ་ས་དབང་ཆེན་པོ་ནས་སྤྱན་དྲངས་པ་ལྟར་
བཅུ་གསུམ་ལ་སྒར་བཏེགས། ལམ་བར་རྐ་ཆུ་ཁ་དང་གཅའ་རོ་ལ་ཕེབས་བཞུད་
དང་། གཅུང་སྐལ་བཟང་རྡོ་རྗེ་གཅའ་དཔོན་ཚང་གི་གཞི་འཛིན་དུ་ཡོད་པའི་
ཁྱིམ་དུ་ཤིས་བརྗོད་སོགས་གནང་ཞིང་། ཉེར་དྲུག་ལ་བསྟན་བདག་དམ་པ་
དཔལ་མགོན་འཕྲིན་ལས་རབ་བརྟན། བླ་སྤྲུལ་དང་བློན་པོ་ཁག་བཅས་ཀྱི་གཙོས་
རྨེ་རྒྱལ་ཆེན་པོའི་མངའ་འབངས་ཞྭ་དམར་སེར་གྱི་སྒྲུབ་སྡེ་བཅོ་བརྒྱད་དུ་གྲགས་་་
པ་སོགས་རྔ་བ་སྟོད་སྨད་ཀྱི་སེར་སྐྱ་སྟོང་ཕྲག་དུ་མའི་ཕེབས་བསུ་དང་བཅས་ཇ་་་
ཐབ་སྟེང་དམག་ལ་ཤིས་བརྗོད་དང་བསང་སོགས་གནང་སྐབས་མེ་ཏོག་དབྱིབས་་
ཅན་གྱི་ཁ་བ་མང་དུ་བབས། མཆོད་རྫས་སྣ་ཚོགས་པ་ཐོགས་པའི་དགེ་འདུན་གྱི་
སེར་སྦྲེང་དང་བཅས་རྔ་བའི་གདན་ས་དགེ་ལྡན་ལེགས་བཤད་གླིང་གི་འདུ་ཁང་་་
དུ་ཞབས་སོར་བཀོད་དེ་གྲྭ་ཚང་ལ་ཕྱག་དབང་སྩལ། ཕྱི་ཉིན་ནས་ཉིན་བཞིའི་
རིང་དུས་འདས་རྒྱལ་མོ་དཔལ་ཆེན་དོན་གྲུབ་འཚོའི་དགེ་རྩར་ངན་སོང་སྦྱོང་་་་་་
པའི་རྒྱལ་པོའི་དཀྱིལ་འཁོར་ཞལ་ཕྱེ་སྟེ་ཁྲུས་དབང་སོགས་ཀྱི་སྒོ་ནས་རིང་མིན་་་་་
འཁོར་བ་མཐའ་ཅན་དུ་བགྱིད་པའི་ཐབས། ཚངས་པ་གསོལ་མཆོད། ཕོ་བྲང་གི་
རྩེར་ཡུལ་ཁྲུས་དང་བསང་སོགས་ཕྱག་ཏུ་བསྟར་བར་རྡོ་ཚད་བཅུ་དང་མཛོ་རྟ་ཉི་
ཤུ་སོགས་འབུལ་ཆེན་བཏེགས། ས་སྟག( སྤྱི་ལོ༡༩༣༨） གནམ་ལོ་གསར་ཚེས་ཀྱི་
752



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ཚེས་གཏོར་གྲུབ་འཕྲལ་ཚོགས་མང་ལ་ཕྱག་དབང་དང་རིགས་སྨྲ་གཉིས་ཀྱིས་་་་་
ཚོགས་ལངས་ཀྱི་འབེལ་གཏམ་བྱས་པ་ལ་གསན་གཟིགས། རྒྱལ་བློན་སོགས་ཀྱི་ལོ་
གསར་ལེགས་འབུལ་བདག་གིར་བཞེས་པ། རབ་འབྱམས་པའི་དམ་བཅར་
གཟིགས་རྟོག་དང་རྩོད་རྒྱུགས་འདོན་རྒྱུགས་ལེན་པ་སོགས་མཛད། མཛོད་དང་
རྣམ་འགྲེལ་རྩ་བ། འགྲེལ་ཆུང་དང་ལེགས་བཤད་སྙིང་བོ་སོགས་ཀྱི་རྒྱུགས་འབུལ་
མང་དུ་བྱུང་བར་གཟེངས་བསྟོད་ཕེབས་སྒོ་སྩལ། བླ་བྲང་རང་གི་གཞི་གཉེར་
སོགས་གདན་ས་ནས་ལོ་གསར་ལེགས་འབུལ་གྱི་མི་སྣ་སླེབས་པ་རྣམས་ལ་གང་་་་་
འཚམས་གྱི་མཛད་སྒོ་བསྐྱངས་ཤིང་སླར་ཡང་ཉིན་བཞིའི་རིང་རྒྱལ་པོའི་ཕོ་བྲང་་་་
དུ་ཞི་རྒྱས་ཀྱི་སྦྱིན་སྲེག ཛམ་ལྷ་དང་རྣམ་སྲས་ཀྱི་གཏེར་སྒྲུབ། ཕྱྭ་འགུག་སོགས་
མོས་བསྟུན་དང་། བཅུ་གསུམ་ལ་སྨོན་ལམ་གསུང་ཆོས་སུ་ལམ་གཙོ་རྣམ་གསུམ་
གྱི་ཁྲིད་གསུང་བཤད་རྒྱས་བསྡུས་འཚམས་ཤིང་དོན་འདྲིལ་ལ་ཉམས་སུ་བླང་བའི་
རིམ་པ་དང་སྦྱར་ཏེ་སྩལ་བས་འདུས་པ་ཐམས་ཅད་དད་པའི་ས་ལ་བཀོད་ཅིང་།
ཕྱོགས་ཀྱི་དད་འདུས་སྟོན་དུས་ཀྱི་ཆུ་འཛིན་ལང་ལོང་གཡོ་བ་ལྟར་ཞལ་གྱི་དཀྱིལ་་
འཁོར་ལྟ་བར་འདོད་པ་ཟམ་མ་ཆད་པར་བྱུང་བ་ལ་གང་འདོད་ཀྱི་རེ་བ་བསྐངས།
ཉེར་གཉིས་ལ་སྟ་གོན་དང་། ཉེར་གསུམ་ལ་དངོས་གཞི་མཛད་དེ་དགོན་གསར་
རང་གི་བླ་མ་དགེ་འདུན་དང་བཅས་པ། རྒྱལ་པོ་ཡབ་སྲས་བློན་འབངས་དང་
བཅས་པའི་གཙོས་དད་འདུས་ཀྱི་སློབ་མའི་ཚོགས་ཁྲི་ཕྲག་བརྒལ་བར། དགེ་སློང་
མ་དཔལ་མོའི་ལུགས་ཀྱི་འཕགས་མཆོག་ཐུགས་རྗེ་ཆེན་པོ་བཅུ་གཅིག་ཞལ་གྱི་་་་་
དབང་གི་རིམ་པ་སྤྱི་སྒོས་ཀྱི་བཤད་པ། དབང་བརྡ་སོ་སོར་སྤྲོད་པ་སོགས་གང་
འཚམས་གྱི་གསུང་བཤད་དང་བཅས་བཀའ་དྲིན་བསྐྱངས། དགོན་གསར་གྱི་
མཁན་པོ་གསུམ་ལ་རྟ་རེ་རེ་དང་དྲེའུ་འཐེབས། གཞུང་ལ་རྟེན་བཞེངས་འཐེབ་
ཏུ་དངུལ་ལྔའི་དོད། སྒོ་མང༌། རྟོགས་ལྡན། བསུ་བའི་དགོན་རྣམས་ལ་རྟ་རེའི་
753



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གནང་སྦྱིན་གྱིས་ཚིམ་པར་མཛད་དེ། ཉེར་བདུན་ལ་རྒྱལ་བློན་སོགས་སེར་སྐྱ་
མང་བོའི་ཆིབས་སྐྱེལ་དང་བཅས་བཞུགས་སྒར་བཏེགས། ལམ་ཁར་རག་རྩ་དང་
ཨ་ལྡོངས་གཤོག་པ་སོ་སོའི་ཆིབས་བསུ་དང་བཅས་སོ་སོར་ཇ་ཐབ་སྟེང་རིམ་གྲོ་ཅི་
རིགས་གནང་སྟེ། གདོང་རུའི་དགོན་དུ་ཚེ་དབང་དང་སྦྱིན་སྲེག་གནང་། དབོ་
ཟླའི་ཚེས་གཉིས་ལ་མཆོད་ཡོན་ལྷན་རྒྱས་བྲག་དཀར་ལ་བཙས་བསྟད་དེ་བསང་་་་
བཏང་ཞིང་གཉན་རྒོད་ཐང་དུ་ཉིན་འགར་བཅགས་མལ་བྱས་སྒང་གདན་སའི་གྲྭ་
ས་སོ་སོའི་འཚམས་ཞུ་བ་འབྱོར། ཨ་མཆོག་དགོན་དང་མཁར་དགུའི་དཔོན་ཆུང་
སོགས་ཀྱི་བསུ་བ་དང་བཅས་ཨ་མཆོག་སྒར་དུ་རྗེ་ཨ་མཆོག་པ་དང་མཇལ་འཕྲད་་
དང་གསུང་གླེང་འཕེལ་ངོས་བཞེས་སྤྲོ་དང་དངོས་འབུལ་བཟབས། ཚེས་བདུན་
ལ་ཡབ་རྗེ་དམ་པའི་སྐུ་སྲིང་། མཁར་དགུའི་དཔོན་མོ་སོགས་བསུ་བར་འབྱོར། །
བཅུ་གཅིག་ལ་སྒར་བཏེགས་པར་མཁར་དགུའི་ས་དབང་ཡབ་སྲས་སོགས་སེར་་་་་
སྐྱས་བསུ་བཀོད་དང་སེར་སྦྲེང་གི་ཕུ་དུད་རྒྱས་པར་ཞུས་པ་བདག་གིར་མཛད་དེ་
མཚོ་བདུན་དགོན་གྱི་འདུ་ཁང་ཆེན་མོར་ཞབས་སོར་བཀོད། བཅུ་གསུམ་ནས་
ཉིན་གསུམ་གྱི་རིང་ང་རོ་བསོད་ནམས་བསྟན་འཛིན་གྱིས་རང་གནས་སུ་གདན་་་་
དྲངས་པ་ལྟར་ཕེབས་ཏེ། ཚེ་དབང༌། སྦྱིན་སྲེག གཏེར་སྒྲུབ་སོགས་འདུན་པ་
དང་སྦྱར། ཉར་སྨོན་ལམ་གསུང་ཆོས་སུ་བྱིན་རླབས་སྤུངས་ཞུས་ཀྱི་ལྗགས་ཁྲིད་
དོན་འདྲིལ་བའི་གསུང་བཤད་གནང་བས་དད་འདུས་མཐའ་ཡས་པ་སྨིན་གྲོལ་གྱི་
ས་ལ་བཀོད། རྒྱལ་ཁང་གསར་གྲུབ་ལ་རབ་གནས་ཁྲུས་གསོལ་འཕྲིན་བཅོལ་
སོགས་དང་དམག་ལ་མེ་ཏོག་འཐོར་བ་དང་། སྨོན་ལམ་གྱི་ཚོགས་དབུར་ཕེབས་
ཏེ་དཀྱུས་ཀྱི་མཛད་སྒོ་གང་ཡོད་བསྐྱངས། བཅུ་བདུན་ལ་བླ་སྤྲུལ་ཁག་དང་
བསྟན་བདག་སོགས་སེར་སྐྱའི་དད་འདུས་མཐའ་ཡས་པར་མ་ཅིག་གྲུབ་པའི་རྒྱལ་
མོ་ནས་བརྒྱུད་པའི་ཚེ་དབང་སྨིན་རྒྱས་སྩལ་བར་བརྟན་བཞུགས་ཀྱི་བཤད་པ་་་་༌་
754



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར། །
དང་སྦྲགས་དངོས་འབུལ་རྒྱ་ཆེར་བསྟར་བ་བདག་གིར་མཛད་ཅིང༌། དགོན་པར་
འགྱེད་འཐེབ་ཏུ་དངུལ་སྲང་དོན་ལྔའི་དོད་དང༌། འགྲིགས་ལམ་ལས་བརྩམས་
པའི་བསླབ་བྱ་ནན་ཏན་ཆེ་བ་མཛད་དེ། བཅུ་དགུ་ལ་མཁར་དགུའི་ང་རོ་དཔོན་
སྲས་སོགས་ཀྱིས་སྐྱེལ་ཐུང་དང་བཅས་བཞུགས་སྒར་བཏེགས། བསུ་རིམ་དང་
བཅས་ཉེར་གཅིག་ལ་རོང་ཆེན་ལྗགས་ནག་པའི་གདན་ས་ཁྱད་པར་ཅན་མ་་་་་་་
དགོན་དུ་ཕྱོགས་ཕེབས། འཕྲལ་མགོན་ཁང་དུ་ཞབས་སོར་བཀོད་ཅིང་དེར་སྤྱན་
འདྲེན་ཁྲུས་གསོལ་འཕྲིན་བཅོལ་སོགས་སྨིན་རྒྱས་དང་སྦྲགས་ལས་བཞིའི་མདོག་་་
བསྟུན་གྱི་སྙན་ཤལ་ཕུལ་ཏེ་ཐུགས་སྨོན་རྣམ་པར་དག་པ་མཛད། མགོན་ཁང་
འདིར་གང་ཟག་སུ་འདྲ་ཞིག་མཇལ་ཡང་མཐོང་སྣང་མི་འདྲ་བར་འཆར་བ་ཞིག་་་
རང་བཞིན་གྱིས་ཡོད་པས་འདི་སྐབས་ཀྱང་དགོན་པའི་གྲྭ་རིགས་དང་ཞབས་་་་་་་
འབྲིང་བ་སོ་སོར་མཐོང་སྣང་འདྲ་མིན་སྣ་ཚོགས་བྱུང་། ཕྱི་ཉིན་ཆོས་རྒྱལ་ཁང་
དུའང་སྔར་བཞིན་ཁྲུས་གསོལ་སོགས་ཐུགས་ཉམས་སུ་བསྟར་རྗེས། མགོན་པོ་
རང་བྱོན་ཀྱི་མདུན་རང་ནས་བཅད་རྒྱའི་ངོས་ལྗགས་བཟླས་མཛད་པའི་མཇུག་ཏུ་
སྔར་ཀུན་ཁྲན་གྱི་ཟིང་ཆའི་སྐབས་ཕྱག་མཚན་ཐོད་པ་བོར་བའི་ཚབ་དྲུང་ཆེན་བློ་
བཟང་སངས་རྒྱས་ཀྱི་དབུ་ཐོད་དངུལ་ཤ་མ་མར་ཁུས་བཀང་སྟེ་ཐུགས་སྨོན་དང་་
བཅས་ཕུལ་བར་དེ་མ་ཐག་ནང་གི་བཅུད་ཁོལ་ཏེ་མེར་གྱིས་ཞུ་བ་སོགས་ངོ་མཚར་
བའི་ལྟས་མཐུན་སྣང་དུ་བྱུང་། བཅད་རྒྱ་གྲོལ་བསྟུན་ཁ་སྐོང་སྦྱིན་སྲེག་ཀྱང་
མཛད་ཅིང༌། ཉེར་དགུའི་ཕྱི་དྲོ་ཆོས་རྒྱལ་རང་བྱོན་ཀྱི་ཕྱག་ཏུ་རལ་གྲི་མཚན་ལྡན་
ཕུལ་ཏེ་ཐུགས་སྨོན་འཕྲིན་བཅོལ་གང་ཟབ་གནང་། སྔར་ཀུན་ཁྲན་ཀྱི་ཟིང་ཆའི་
སྐབས་ཆོས་རྒྱལ་ཁང་འདིར་དམག་མི་སོང་བར་མ་ཟད་མ་འགྱངས་པར་ཡོངས་་་་
འཛིན་མཆོག་ཕེབས་ཚེ་ཞབས་གཡོན་པར་སྐྱོན་བཏོད་པ་དངོས་སུ་མཇལ་ཀྱང་་་་་
ཕྱིས་གསོ་མ་དགོས་པར་སོར་ཆུད་པ་ངེས་པར་ཡ་མཚན་པའི་གནས་སུ་སྣང་། དེ་
755



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གའི་མདུན་དུ་གསུང་ཐུན་ཁོ་ནའི་སྒོས་ཆོས་རྒྱལ་ཐུན་མོང་མ་ཡིན་པ་བསྙེན་པའི་་
བཅད་རྒྱ་དམ་པོར་མཛད་དེ་ལྗགས་བཟླས་ལ་འགྲུས་པར་མཛད་པས་མཚན་་་་་་
རྟགས་ཀྱང་ཅི་རིགས་བྱུང་སྟེ་འདི་དག་གི་སྐབས་སུ་ཐུན་མོང་དུ་བསྙད་བྱ་མིན་པ་
འགའ་ཞིག་གསང་རྣམ་དུ་ཟུར་ཙམ་ཡོད། ནག་ཟླའི་ཚེས་བདུན་ལ་བཅད་རྒྱ་
གྲོལ་བསྟུན་རྔ་བའི་དགོན་གསར་དང་མཆོག་རྩེ་རྒྱལ་པོ་ནས་མངགས་པའི་་་་་་་
འཚམས་ཞུ་བ་སོ་སོར་མཇལ་ཁ་གནང་། མཆོག་རྩེ་རྒྱལ་པོར་འདོད་བསྟན་གྱི་
བཀའ་ལན་དང་སྦྲགས་སྐུ་བརྙན་དང་བཞེས་འཕྲོའི་སྐུ་འགག་སོགས་སྐུར་གནང་་
མཛད། ཚེས་བདུན་ནས་གཟིམས་ཁང་དུ་སཱ་ལའི་ཕོ་ཉ་མོ་དབྱངས་ཅན་མ་
དམར་མོ་བསྙེན་པའི་ལྗགས་བཟླས་ཁ་སྐོང་སྦྱིན་སྲེག་བཅས་ཐུགས་ཉམས་སུ་་་་་
བསྟར་བར་དགྱེས་པའི་འཛུམ་ཞལ་མངོན་དུ་གྱུར་ཚུལ་ཡང་གསང་རྣམ་དུ་ཟུར་་་་
ཙམ་ཐོན་འདུག དགོན་པར་འབྱེད་འཐེབ་སོགས་ཀྱི་གནང་སྦྱིན་སྩལ་ཏེ་བཅོ་ལྔ་
ལ་སྒར་བཏེགས་ནས་སྤང་བཟང་དུ་བསང་དང་གཏེར་གཞུག་པ་སོགས་དང༌།
བཅུ་དགུ་ལ་འཁྲུངས་གཞིས་སུ་བཞུགས་གདན་ཕབ་ནས། སྦྱིན་སྲེག་དང་གཏེར་
སྒྲུབ་གཡང་འགུགས་སོགས་ཀྱི་ཆོས་སྦྱིན་གནང་བར་དངོས་འབུལ་ཡང་གང་རྒྱས་་
ཞུས། ཉེར་ལྔ་ལ་བཞུགས་སྒར་བཏེགས་ཏེ་ཉེར་བདུན་ལ་མཁར་དགུའི་འབྲོག་
རུའི་དཔོན་ཚང་དུ་ཞག་བཞུགས་སྟེང་རིམ་གྲོ་སོགས་གསུངས་པར་ཡོན་འབུལ་རྒྱུ་
ཆེར་བསྟར། ས་གའི་ཚེས་བཞི་ལ་རྨེ་རུ་མའི་གཤོག་སྤྱི་དང་རྒྱལ་པོ་ཚང་གི་ཁྱིམ་
གཞིས་སུ་ཞག་བཞུགས་སྟེང་དངོས་འབུལ་རྒྱ་ཆེར་བསྟར་ཞིང་ཚེས་ལྔ་ལ་རྨེ་རྒྱལ་་་
ཡབ་སྲས་ཀྱང་ཞབས་ཞུར་རྒྱུན་ལྡན་དུ་བཅར་བར་སོ་སོའི་འདོད་བསྟུན་གྱི་་་་་་
ཐུགས་བརྟགས་གསུང་བཀོད་སོགས་ནང་ལུགས་དང་སྦྱར་ཞིང༌། རྒྱལ་པོ་ཆེན་པོ་
དཔལ་མགོན་འཕྲིན་ལས་པར། དགོན་པའི་ཆོས་སྲིད་ཀྱི་སྐྱོང་ལུགས་དང་། ཆབ་
འབངས་ཀྱི་བདེ་སྐྱིད་སྤེལ་ཚུལ་སོགས་ཞལ་བཀོད་མཐིལ་ཕྱིན་པར་སྩལ། འདི་
756



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
སྐབས་འགྲམ་རླུང་གི་རྐྱེན་གྱིས་སྐུ་ཁམས་ཅུང་ཟད་ལྟེམས་པར། རྔ་དགོན། - མ་
དགོན། ཚོ་བདུན་རྣམས་ནས་ཞབས་རིམ་ཡང་ཅུང་ཟད་རེ་བསྒྲུབས་པར་མཛད་
དོ། །སྨྲས་པ།
འུད་ཀྱིས་བཏགས་མིན་འཛམ་གླིང་མཛེས་པའི་རྒྱུན། །བློ་བཟང་རྒྱལ་བའི་
ཞལ་སྐྱིན་ལུང་རྟོགས་གཏེར། །དཔལ་ལྡན་གྲགས་པའི་གདུང་འཚོབ་ཡོངས་
འཛིན་རྗེ། །ཉེ་བར་བྱོན་པས་གསེར་ཞལ་ལྷན་དུ་འཛོམས། །སྡེ་བདུན་མདོ་དང་
བཅས་པའི་རིགས་ཚུལ་ཀུན། །གཅིག་ཏུ་བསྐྱིལ་བ་བསྡུས་སྦྱོར་བློ་རིག་གཞུང་། །
བརྡ་ཙམ་བསྟན་ལས་ཡུན་རིང་སྦྱོང་བ་ཡི། །ངལ་བ་མ་བསྟེན་རྟོག་གེ་གསང་ཚིག་
བྱང་། །མ་ནོར་བརྒྱུད་པའི་ཡུར་བ་ལས་དྲངས་པའི། །ཟབ་གསང་གདམས་པ་
འགའ་ཡི་བགོ་སྐལ་དང་། །གཞན་ཡང་བཤད་སྲོལ་མི་འདྲའི་རྒྱུད་ཀྱི་རྩེ། །དུས་ཀྱི་
འཁོར་ལོར་སྦྱོང་བའི་གོ་ཆ་གྱོན། །ནམ་ཟླ་དུས་བཞིར་གཡེངས་མེད་དགེ་བའི་
བཤེས། །སྨྲ་བའི་སེངྒེ་རྣམས་དང་ལྷན་གཅིག་ཏུ། །ལུང་རིགས་མི་བཟད་སྤར་མོ་
ཀུན་རྨོངས་གླུར། །འདེབས་པའི་རྩལ་ལ་ཚིམས་པ་མེད་པར་སྦྱངས། །ཐེ་རོང་ཚ་
རོང་ཇ་བའི་ནོར་འཛིན་ལ། །རྐང་སྟེགས་འཆའ་བའི་སྐལ་བ་བཟང་བོ་རྣམས། །
ཐ་མའི་མཛད་བཟང་བདུད་རྩིའི་བསང་གཏོར་གྱི། །བསིལ་བ་འགྲེམས་ལ་སྐྱོ་བ་
ཡོད་མ་གྱུར། །མ་དགོན་མགོན་པོར་ཕྱག་མཚན་ཕུལ་བ་ན། །ཐུན་མོང་སྣང་བར་
ཁོལ་བའི་ངོ་མཚར་ནི། །གཟུགས་ཅན་བཞིན་དུ་བསྟན་པ་དེ་ཙམ་གྱིས། །མགོན་
འདིའི་སྤངས་རྟོགས་དཔོག་པར་མི་འགྱུར་རམ། །ཞེས་པ་ནི་བར་སྐབས་ཚིགས་
བཅད་དོ། །
757



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
༩. གདན་ས་ཆེན་པོར་དཔལ་དུས་ཀྱི་འཁོར་ལོའི་བཀའ་
དབང་སྩལ་པ་དང༌། ཨ་བྷྱའི་ཞབས་གདན་དྲངས་ཏེ་ཤེར་
ཕྱིན་སོགས་ཆོས་བཀའ་མཐའ་ཡས་པ་གསན་
ཏེ་མཁས་པའི་གོ་འཕང་ལ་མངའ་
བརྙེས་པ་སོགས་ཀྱི་སྐོར།
བཅུ་དྲུག་ནས་གདན་སའི་ཆིབས་བསུ་བ་སྔ་ཕྱི་དང་། རྐ་ཆུ་ཁ་བ་དང་
འབོས་གཤོག་ཁའི་ཆབས་བསུའི་སྤྲོས་པ་དང་བཅས་རིམ་གྱིས་ཉེར་གཅིག་ལ་་་་་་
གདན་ས་ཆེན་པོའི་ཉིན་བསུ། དགེ་འདུན་ཡོངས་ཀྱི་སེར་སྦྲེང་དང་བཅས་འདུ་
ཁང་ཆེན་མོར་འདུས་པ་རྒྱ་མཚོར་ཕྱག་དབང་སྩལ་ཏེ་བླ་བྲང་ཆེན་མོར་གཞི་ཕབ།
གྲྭ་ཚང་ལ་མང་ཇ་ཉིན་འཁྱོངས་ཐོག་ཞབས་བརྟན་ལ་དམིགས། ཁྲོ་བཅུ་བྱེ་ཆེན། །
སྒྲོལ་མ་འབུམ། ཏཱ་རེ་བྱེ་བ་བཅས་སྒྲུབ་འཐེབ་དང༌། གསེར་ཁྲིའི་གྲྭ་ཚང་ལའང་
འགྱེད་འཐེབ་སྩལ། སྣོན་ཟླའི་ཚེས་གཅིག་ནས་མཚན་ཞབས་རྣམས་དང་ལྷན་
ཅིག་བློ་རིག་གི་རྩོད་གྲྭ་དམར་བར་མཛད་ཅིང་། ཐེ་བོ་ཕྱོགས་སུ་ཐན་གདུང་ཆེ་
བའི་དོན་དུ་གསོལ་འདེབས་བགྱིས་པར། ལྷ་ཁང་སོ་སོར་མཆོད་མཇལ་དང་སྦྲེལ་
ཐུགས་སྨོན་མཛད་པར་བརྟེན་མི་རིང་བར་ཉིན་འགར་ཆར་བསྟུད་མར་འཇོ་བ་་་
བྱུང་བས་ཞིང་པ་རྣམས་ཤིན་ཏུ་ཚིམས། ཚེས་ལྔ་ལ་གདན་ས་ཆེན་མོའི་མཁན་
སློབ་སོ་སོ། བླ་སྤྲུལ་ཁག དགེ་བའི་བཤེས་གཉེན་ཆེ་རྒུ། སྐྱོར་དཔོན་སོ་སོ། དད་
གཏོང་རྒྱན་གྱིས་སྤ་བ་འབྱོར་ལྡན་དགེ་སློང་བློའི་རོ་རྒྱ་མཚོ་བཅས་གྱིས་རྒྱུད་སྡེ་
གཞན་དང་བཤད་སྲོལ་མི་འདྲ་བའི་ཤིང་རྟའི་སྲོལ་ཆེན་བཅོམ་ལྡན་འདས་དུས་་་
ཀྱི་འཁོར་ལོའི་དབང་ཆེན་ལོ་འདི་གར་བཀའ་དྲིན་སྐྱོང་དགོས་ཀྱི་ཞུ་གསོལ་ནན་་་་
758



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ཆེ་ཕུལ་བར་ཞལ་བཞེས་མཛད། ཕྱག་མཛོད་པ་ཁྱབ་བདག་ཨ་མཚན་ཅན་
ཡབ་སྲས་ཀྱི་སྐུའི་འཚམས་ཞུར་རྫོང་བརྡ་གནང་བ་སླར་འབྱོར་འཕྲལ་ཙམ་ནས་་་
སྔར་ཚ་ཁོ་ནས་བཞེས་པའི་སྐུ་སྙུན་གྱི་མཇུག་སངས་དྭངས་སུ་གྱུར་ཅིང་། གདན་
ས་ཆེན་པོའི་འཛིན་གྲྭ་སོ་སོར་རྩོད་རྒྱུགས་བཞེས་ཏེ་ཐོས་བསམ་གྱི་རྟིང་སྐུལ་ནན་་
ཏན་ཆེ་བ་མཛད། ཆུ་སྟོད་ཟླ་བའི་ཚེས་བཞིའི་དུས་ཚེས་དགེ་བ་ནས་བཟུང་
བཅོམ་ལྡན་འདས་དུས་ཀྱི་འཁོར་ལོའི་ཐུགས་དཀྱིལ་ལ་བརྟེན་པའི་ལྗགས་བསྙེན་་
བཟླས་བརྗོད་ཉིན་ཉེར་གཉིས་ཀྱི་རིང་ལ་གྲུབ་པར་མཛད་པའི་མཇུག་ཏུ་མན་སྙེ་་་
ལྟར་ཁ་སྐོང་གི་སྦྱིན་སྲེག་ཀྱང་ཕྱག་ཏུ་བསྟར། གྲོ་ཞུན་ཟླ་བའི་ཡར་ངོའི་ཚེས་
བཅུར་དུས་འཁོར་རྡོ་རྗེ་འཛིན་པ་སོགས་ཞབས་ཞུ་དྲུག་དང་བཅས་པས་རིགས་་་་་
ལྡན་ཆོས་འཁོར་གླིང་གི་ཕྱག་བཞེས་བཞིན་དུས་ཀྱི་འཁོར་ལོའི་བདག་འཇུག་་་་་་
བཞེས་ཤིང༌། དབང་གི་སྦྱོར་དངོས་རྗེས་གསུམ་གྱི་ཕྱག་ལེན་རྣམས་ལ་ཕྲ་ཞིབ་
ནས་ཐུགས་གཞིག་གནང་། ཤོལ་ཟླའི་ཚེས་གཅིག་ལ་སློབ་འཁོར་རགས་བསྡུས་ལ་
སློབ་མ་རྗེས་འཛིན་དང་། ཚེས་ལྔ་ནས་བཟུང་འདུ་ཁང་ཆེན་མོ་རྣམ་རྒྱལ་བདེ་
ཆེན་དུ་ས་ཆོག་པ་རྣམས་ཀྱིས་ཞབས་ཕྱི་བགྱིས་ཏེ། ས་ཆོག་དང་། ལྷག་གནས་
གཞན་རྣམས་ཉིན་གཉིས་ཀྱི་རིང་སླ་ཆོས་སུ་མ་སོང་བར་ཕྱག་ལེན་ལ་འདེབས་་་་་
པར་མཛད་དེ་དངོས་གཞི་ཡི་ཐིག་འདེབས་པའི་འཕྲོས་ནས་ས་ཆོག་པ་རྣམས་་་་་
ཀྱིས་རིམ་པར་ཚོན་འགྱེད་པའི་སྐབས་སུ་ཉིན་བཞིན་བུམ་སྒྲུབ་དང་ཕུར་གཏོར་་་་་
སོགས་ཕྱག་ལེན་བཞིན་གནང་། བཅུ་གཉིས་ནས་སྟོན་པ་ཕུན་སུམ་ཚོགས་པ་
འཕགས་མཆོག་འཇིག་རྟེན་དབང་ཕྱུག་མིའི་གར་དུ་བསྒྱུར་བ་སྲིད་ཞིའི་རྣམ་་་་་་
འདྲེན་དམ་པ་ཉིད་བཅོམ་ལྡན་འདས་དུས་ཀྱི་འཁོར་ལོའི་སྐུར་བཞེངས་ཏེ་ཆོས་་་་
ཕུན་སུམ་ཚོགས་པ་རྒྱུད་སྡེ་གཞན་དང་བཤད་སྲོལ་མི་འདྲ་བའི་སྒོ་ནས་རྒྱུད་་་་་་་
ཐམས་ཅད་གྱི་རྒྱལ་པོར་གྱུར་པ་ཤིང་རྟའི་སྲོལ་ཆེན་མཆོག་གི་དང་པོའི་སངས་་་་
759



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྒྱས་དུས་ཀྱི་འཁོར་ལོའི་སློབ་མ་སྟ་གོན་དང༌། བཅུ་གསུམ་ནས་ཉིན་གསུམ་ལ་
བདག་བསྐྱེད་སྔོན་དུ་འགྲོ་བས་དཀྱིལ་འཁོར་སྒྲུབ་ཅིང་མཆོད་པ་དང་བདག་ཉིད་
འཇུག་ཅིང་དབང་བླང་བའི་རིམ་པ་རྣམས་སྔོན་དུ་བཏང་སྟེ། དབང་མདོར་
བསྟན་ལས། དང་པོ་དབང་བསྐུར་བདུན་པོ་གང་། །བྱིས་པ་རྣམས་ནི་གཞུག་
པའི་ཕྱིར། །རྣམ་གསུམ་འཇིག་རྟེན་ཀུན་རྫོབ་ཀྱི། །དམ་པའི་དོན་གྱི་བཞི་བའོ། །
ཞེས་གསུངས་པ་ལྟར། བསྐྱེད་རིམ་སྒོམ་པའི་སྣོད་རུང་དུ་བྱེད་པ་བྱིས་པ་ལྟར་
འཇུག་པའི་དབང་བདུན་དང་། རྫོགས་རིམ་སྦྱོར་དྲུག་སྒོམ་པ་དང་འཆད་པའི་
སྣོད་རུང་དུ་བྱེད་པ་གོང་མ་དང་གོང་ཆེན་གྱི་དབང་བཞི། རྡོ་རྗེ་སློབ་དཔོན་གྱི་
རྒྱལ་ཚབ་ཏུ་དབང་སྐུར་བར་བྱེད་པའི་རྡོ་རྗེ་སློབ་དཔོན་ཆེན་པོའི་དབང་གི་རིམ་་
པ་རྣམས་རྒྱུད་དང་གྲུབ་ཆེན་གྱི་གཞུང་དང་མཐུན་པར་བླ་མ་གོང་མའི་ཕྱག་ལེན་་
མ་ཉམས་པར་ཀུན་སློང་འཆོས་པ་དང་། བརྒྱུད་པའི་རིམ་པ་བསྟན་པ་དང་།
ལམ་ཐུན་མོང་བས་རྒྱུད་སྦྱོང་བའི་ཚུལ་སོགས་སྔོན་འགྲོའི་སྤྱི་བཤད། དབང་སོ་
སོའི་བརྡ་སྤྲོད་པ་དང་དབང་དོན་ལམ་གྱི་རིམ་པར་བསྒྲིགས་པ་སོགས་ཀྱི་དངོས་་
གཞིའི་སྒེར་བཤད། རྩ་བ་དང་ཡན་ལག་གི་དམ་ཚིག་སྲུང་ཚུལ་དང་རང་གཞན་
གྱི་དོན་རྒྱ་ཆེན་པོ་སྒྲུབ་ཚུལ་ལས་བརྩམས་ཏེ་སྤྱི་དང་བྱེ་བྲག་ལ་བསླབ་འདོམས་རྒྱ་
ཆེར་སྩོལ་བ་སོགས་མཇུག་དོན་ཡན་ལག་གི་གསུང་བཤད་འབྲེལ་ཆགས་པས་་་་་་
བརྒྱན་ཏེ། འཁོར་ཕུན་སུམ་ཚོགས་པ། གདན་ས་ཆེན་མོའི་བླ་སྤྲུལ་ཁག་དང་
བཀའ་རབ་འབྱམས་སྨྲ་བའི་དགེ་བའི་བཤེས་གཉེན་གྱིས་གཙོས་རྔ་བ་མཚོ་བདུན་
མཛོད་དགེ་ཧོར་གཙང་ཚུན་གྱི་དགེ་འདུན་ཉིས་སྟོང་བརྒལ་བ་དང་། བསྟན་
བདག་ཆེན་མོ་རྨེ་རྒྱལ་ཞིང་སྐྱོང་བཀྲ་ཤིས་ཡབ་སྲས་དང་། མཁར་དགུའི་ང་རོ་
བསོད་ནམས་བསྟན་འཛིན་ཡབ་སྲས། མཛོད་དགེའི་དཔོན་ཁག་སོ་སོ་སོགས་
དད་འདུས་ཀྱི་སྐྱེ་བོ་ཕོ་མོ་ཁྲི་ཕྲག་གཉིས་བརྒལ་བའི་སྐལ་ལྡན་གྱི་རྡོ་རྗེ་སློབ་མའི་་་
760



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ཚོགས་ལ་དགྱེས་པ་ཆེན་པོས་སྩལ་ཏོ། །བཅུ་དྲུག་ལ་ཚོགས་ཀྱི་འཁོར་ལོ་དང་།
རྡུལ་ཚོན་གཤེགས་པ་སོགས་རྗེས་སུ་བྱ་བའི་རིམ་པ་རྣམས་གྲུབ་བསྟུན། ཞུ་བ་བོ་
དང་གཏོང་རྒྱན་གྱིས་ཕྱུག་པ་དགེ་སློང་དཀོན་མཆོག་རྒྱ་མཚོ་ནས་དངུལ་རྡོ་ཚད་་་་
ང་ལྔའི་དོད་ཀྱི་འབུལ་ཆེན་བཏེགས། ཉེར་གསུམ་ལ་གླིང་བ་ལ་རིབ་ཕེབས་
མཛད་པའི་ཕྱིར་ལམ་ཉིན་བདུན་རིང་ཆབ་ཚན་གྱི་འཕྲོད་བསྟེན་གནང་ཞིང་།
གདན་སར་འབྱོར་འཕྲལ་ནས་སྔ་མུས་ཀྱི་གསན་སྦྱོང་ལ་ཐུགས་བརྩོན་བསྐྱེད། མི་
རིང་བར་ཕར་ཕྱིན་གསན་སྦྱོར་མཛད་རྒྱུར། ཤེས་རབ་ཀྱི་ཕ་རོལ་ཏུ་ཕྱིན་པའི་
གཞུང་ཐམས་ཅད་རྒྱལ་བའི་དགོངས་པ་ཇི་ལྟ་བ་བཞིན་སྨྲ་བ་ལ་སློབ་དཔོན་སེངྒེ་་
བཟང་བོའི་ཟླར་འོས་པ་ཡོངས་འཛིན་པཎྜི་ཏ་ཆེན་པོ་བློ་བཟང་དཔལ་བའི་ཞལ་་་
སྔ་ནས་སྤྱན་དྲངས་པ་ཁྲུམས་ཟླའི་ཉེར་དྲུག་ཉིན་སྐུ་དབོན་ཆེན་མོ་སོགས་ཀྱིས་རྟ་་
བསུ་དང་། གདན་སའི་དགེ་འདུན་རྣམས་ཀྱིས་སེར་སྦྲེངས་དང་གཟིམས་ཁང་གི་
སྒོར་མཇལ་དར་རྩེ་སྤྲོད་ཀྱི་ཕུ་དུད་དང་བཅས་ཡབ་སྲས་གཉི་གས་བྱིན་རླབས་ཞུ་་
རེས་མཛད། བླ་བྲང་ཆེན་མོར་དགྱེས་སྟོན་ཐོག་གསུང་འཕྲོས་དམར་ཞིང༌། ཕྱི་
ཉིན་འཆད་ཉན་གྱི་རྒྱལ་མཚན་སྒྲེང་བ་གེགས་མེད་མཐར་ཕྱིན་པའི་ཆ་རྐྱེན་དུ་་་་་
ཡབ་སྲས་ལྷན་རྒྱས་ནས་མཆོད་མཇལ་ཐུགས་སྨོན་བསྐྱངས། དབྱུག་ཟླའི་དཀར་
ཕྱོགས་ཀྱི་དགའ་བ་དང་པོ་ནས། ཡོངས་འཛིན་ཀླུ་སྒྲུབ་ཚང་། རོང་བོའི་ཚོ་འདུ་
བྱམས་ཆེན་མཁན་པོ། མཚོ་བདུན་དགེ་བཤེས་སྤྲུལ་སྐུ། མཚན་ཞབས་དགེ་བའི་
བཤེས་གཉེན་རྣམས་དང་ལྷན་ཅིག་ས་ལམ་གྱི་མཛུབ་ཁྲིད་གསན་ཏེ། ལུང་རིགས་
ཀྱིས་བརྡར་ཤ་གཅོད་པའི་རྩོད་གྲྭ་མཐིལ་ཕྱིན་མཛད་སྐབས། ཡོངས་འཛིན་
འཇམ་དབྱངས་བླ་མས་རྗེ་འདིའི་སྤྱན་ལྟོས་ཀྱི་ཡུལ་དུ་ཉིན་བཞིན་ཆོས་ཐུན་གྱི་་་་་
དབུར་སྐྱབས་རྗེ་གོང་མ་བློ་བཟང་འཕྲིན་ལས་བསྟན་པ་རྒྱ་མཚོའི་རྣམ་ཐར་དོན་་་་
བསྡུ་ལས་ཤོག་གྲངས་གསུམ་རེ་འཆར་ཅན་དུ་གསུངས། ཨ་སྐྱོང་དགེ་བཤེས་སྤྲུལ་
761



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྐུ་མཇལ་ཕྱག་ལ་བཅར་བར་ཁོང་བ་དབུས་ཕེབས་དང་ཉེ་སྟབས། རྗེ་བློ་བཟང་
འཕྲིན་ལས་པའི་གསུང་འབུམ་དང་དངོས་སྐྱེས་ཀྱི་རྫོངས་པ་གནང༌། སྨིན་དྲུག་
ཟླ་བའི་རྒྱལ་བ་དང་པོ་ནས་ཆོས་ཐུན་དབུར་པཎ་ཆེན་བསོད་ནམ་གྲགས་པའི་་་་་
རྣམ་ཐར་དང་སྦྲགས། དོན་བདུན་ཅུའི་དཔེ་ཁྲིད་མཐའ་ཆོད་ངོས་མངོན་རྟོགས་
རྒྱན་གྱི་དངོས་ཟིན་གྲངས་འདྲེན་ཡོངས་སུ་རྫོགས་པར་ཐུགས་འདྲིལ་བྱང་ཆུབ་པ་
མཛད། ཇི་སྐད་དུ། ཡུམ་ཆེན་རྒྱས་འབྲིང་བསྡུས་གསུམ་གྱི། །རྒྱན་དུ་གྱུར་པའི་
མངོན་རྟོགས་རྒྱན། །ཐོག་མར་བསླབ་ཅིང་ནན་ཏན་བྱ། །དེ་ལ་མཁས་པར་གྱུར་
པ་ན། །ལུང་ཆོས་ཀུན་ལ་འཕྲིགས་ཚུད་འགྱུར། །ཞེས་པའི་དོན་ཐུགས་ལ་
དགོངས་ཏེ། ལྔ་མཆོད་ཆེན་མོའི་ཉིན། རྒྱལ་བའི་གསུང་རབ་ཐམས་ཅད་ཀྱི་རབ་
དང་ཕུལ་དང་གྱ་ནོམ་པར་གྱུར་པ་ཟབ་རྒྱས་ཀྱི་ལམ་རྒྱ་ཆེར་སྟོན་པའི་ཤེར་ཕྱིན་་་་
རྒྱས་འབྲིང་བསྡུས་གསུམ་གྱི་དོན་མཐའ་དག་བདེ་བླག་ཏུ་རྟོགས་པར་བྱེད་པའི་་་་
མན་ངག་ཁྱད་པར་ཅན་བསྟན་བཅོས་མངོན་པར་རྟོགས་པའི་རྒྱན་ལ་གསན་་་་་་་
བསམ་གྱི་དབུ་བཙུགས་ཏེ། རྗེ་བཙུན་བརྟན་པའི་འཁོར་ལོ་དང་ཞལ་མི་གཉིས་
པ་སྙིགས་མའི་དུས་ཀྱི་ཐམས་ཅད་མཁྱེན་ཅིང་གཟིགས་པ་ཡོངས་འཛིན་ཆོས་ཀྱི་་
ཉི་མ་ཆེན་པོ་ནས་གསུང་བཤད་འབྱམས་ཀླས་པ་བྲག་ཐོག་ནས་ཆུ་འཕྱོ་བ་ལྟ་བུ་་་
མཛད་འཕྲལ་བླ་བྲང་ཁམས་གསུམ་ཟིལ་གནོན་གྱི་གཟིམ་ཆུང་བཀའ་གདམས་ཕོ་
བྲང་གི་ཁྱམས་རར། ཡབ་སྲས་ལྷན་རྒྱས་མཚན་ཞབས་དགེ་བའི་བཤེས་གཉེན་
རྣམས་དང་བཅས་གདན་འཛོམས་ཐོག་དགེ་བཤེས་བློ་བཟང་དོན་གྲུབ་དམ་་་་་་་
བཅར་བཞུགས་པར། འཇམ་མགོན་རྒྱལ་བའི་དབང་པོའི་བསྟན་པའི་དར་ཆེན་
ཕྱོགས་མཐར་སྐྱོང་བ་ལ་རྒྱལ་སྲས་གཞན་ལས་ཐུགས་བསྐྱེད་ཀྱི་གོ་ཆ་ལྷག་པར་་་་་
བགོས་པ་མཆོག་གི་སྤྲུལ་པའི་སྐུ་ཉིད་ནས་ཤིས་བརྗོད་ཀྱི་བདེན་ཚིག་སྔོན་དུ་་་་་་
བཏང་སྟེ་ཤེར་ཕྱིན་གསུང་རབ་ཀུན་གྱི་རབ་དང་ཕུལ་དུ་གྱུར་ཚུལ་ལས་བརྩམས་་་
762



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
པའི་བགྲོ་གླེང་ཡིད་འཕྲོག་པ་གནང་ཞིང་། དེ་འཕྲོས་ཚོ་འདུ་སྦྲུལ་པའི་སྐུ། དགེ་
བཤེས་སྤྲུལ་པའི་སྐུ། དགེ་བའི་བཤེས་གཉེན་བསྟན་པ་བཅས་ནས་རིམ་པར་ཚིག་
བཀྲ་གང་ལེགས་ལས་བརྩམས་པའི་རིགས་ལུང་བཏང་བར། གསོལ་སྟོན་ཐོག་
ཕར་ཕྱིན་གྱི་གསན་སྦྱོང་བཙུགས་པའི་ལེགས་འབུལ་དུ་ཡབ་སྲས་གཉི་གར། བླ་
བྲང་ཆེན་མོ། རྨེ་དཔོན་ཚང་། ནང་ཁག་སོ་སོ། སྤྲུལ་པའི་སྐུ། དགེ་བཤེས་དང་
སྐྱོར་དཔོན་ཁག་བཅས་ནས་རྟེན་འབྲེལ་གྱི་ཟང་ཟིང་སྣ་ཚོགས་ཕུལ། དེ་ནས་
ཉིན་ལྟར་ཡོངས་འཛིན་མཆོག་ནས། བསྟན་བཅོས་མངོན་པར་རྟོགས་པའི་རྒྱན་
རྩ་འགྲེལ་གྱི་ཚིག་ཊཱིཀ་ཡུམ་དོན་རབ་གསལ་དང་སྦྲགས། གསེར་རྣམ་རྟོགས་
གསུམ་གྱི་བཞེད་སྲོལ་མི་འདྲ་བའི་ཁྱད་པར་དགོངས་མཛོད་འབྱེད་པའི་ལྡེ་མིག་་་་
གིས་བཀྲལ། གཞུང་དོན་བརྡར་ཤ་གཅོད་ཕྱིར་ཡུམ་དོན་གསལ་བའི་སྒྲོན་མེ་དང་
ཡང་གསལ་སྒྲོན་མེ་གཉིས་སྦྲགས་ཏེ་གསུང་བཤད་རྨད་དུ་བྱུང་བ་ཡུན་མི་ཐུང་་་་་
ཙམ་རེ་སྩལ་བ། རྗེ་བཙུན་བླ་མ་མཆོག་ནས་ཀྱང་གུས་རྟག་གི་སྦྱོར་བའི་བརྩོན་
འགྲུས་མེ་འབར་བ་ལྟ་བུས་གསན་པ་དང་། བསམ་པ་དང་། བརྒལ་ཅིང་བརྟག་
པའི་སྒོ་ནས་ཐུགས་སུ་ཆུད་པར་མཛད་པའི་གསན་སྦྱོང་གི་སྐར་འཛིན་གནང་་་་
ནས་དངོས་གཞི་དོན་བདུན་ཅུའི་མཇུག་མ་ཚར་བར་ཡོད་པ་ལ་ཧུར་ཐག་གནང་།
མགོ་ཟླའི་ཚེས་ལ་ཕར་ཕྱིན་གསན་སྦྱོང་གཙོར་འདོན་གྱི་མཛད་སྒོ་ཕྱེ་ཞིང་། ཕྱི་
ཉིན་རྗེ་ཉིད་བཞེངས་ཏེ་བརྒལ་བརྟག་མཛད་པ་ན་ལྷོ་རིའི་སྟེང་ཐད་དུ་དབྱར་རྔ་་
ལྷོད་ཅིང་རྒྱུན་ཆགས་པར་ལྡིར་བ་བྱུང་བ་ནི་དགུན་དུས་སུ་འབྲུག་སྒྲ་གྲགས་པ་་་་
ལྟར་སྙིགས་དུས་སུ་རྫོགས་ལྡན་གྱི་འཆད་ཉན་ལྟ་བུ་བྱུང་ངོ་ཞེས་ལྷ་རྣམས་གྱིས་་་་
མཚོན་པར་བྱས་པ་གོར་མ་ཆག་གོ། །རྒྱལ་ཟླའི་མཇུག་པར་གསན་བསམ་རྒྱུན་མ་
ཆད་པར་འགྲུས་པར་མཛད། ས་ཡོས(སྤྱི་ལོ༡༩ ༣༩) གནམ་ལོ་གསར་ཚེས་ཀྱི་
ཐོ་རངས་དཔལ་ལྷའི་ཚེས་གཏོར་དང༌། ཉི་ཤར་ལ་ཡབ་སྲས་རྣམ་གཉིས་ནས་
763



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཕན་ཚུན་གནམ་ལོ་གསར་བའི་ལེགས་སྐྱེས་འབུལ་རེས་དང་། དེ་རྗེས་བླ་བྲང་
ཆེན་མོ། ནང་ཁག་སོ་སོ། རྨེ་རྒྱལ་པོ། གྲྭ་ཚང་གསུམ་ནས་ལེགས་འབུལ་གྱི་མཆོད་
སྤྲིན་སྤྲོས་ཤིང༌། གདན་སའི་དགེ་འདུན་རྣམས་ལ་ཕྱག་དབང་སྟེང་རིགས་སྨྲ་
གཉིས་ནས་ཆོས་འཁོར་གྱི་ཚོགས་ལངས་མཛད། དེ་ཉིན་ཡོངས་འཛིན་ཆོས་གྱི་ཉི་
མ་མཆོག་ནས་རིན་པོ་ཆེ་གསུམ་གྱི་གཏམ་གྱི་སྦྱོར་བའི་ལྗགས་བཤད་བཀའ་དྲིན་་་
བསྐྱངས་ཤིང་ཡབ་སྲས་ལྷན་རྒྱས་གསོལ་སྟོན་སྟེང་གསུང་འཕྲོས་དམར་ཞིང་། །
རིམ་པར་རབ་འབྱམས་པའི་དམ་བཅའ་གཟིགས་རྟོག་དང་། གསུང་ཆོས་ཀྱི་
མགོན་དུ་ཕེབས་ཏེ་མཉམ་མེད་ཐུབ་པ་ཆེན་པོའི་མཛད་པ་བཅུ་གཉིས་ལས་་་་་་་
བརྩམས་པའི་ལྗགས་བཤད་རྨད་དུ་བྱུང་བ་གནང་། བཅོ་བརྒྱད་ཉིན་ཕར་ཕྱིན་
གྱི་དབུ་ནས་བལྡབས་བསྐྱར་གྱིས་དཔེ་ཁྲིད་གསན་ཏེ། རྩོད་པའི་སྐབས་རྗེ་འདི་
ཉིད་བཞེངས་སྐབས་ཀྱང་འབྲུག་སྒྲ་རྒོད་པ་བྱུང་བ་སོགས་སྔ་ཕྱིའི་རྟེན་འབྲེལ་་་་་
དང༌། སྐྱབས་རྗེ་གོང་མའི་མཚན་ལམ་དུ། གཏིང་མཐའ་དཔོག་དཀའ་རྒྱལ་ཡུམ་
ཆུ་གཏེར་ཆེར། །མི་ལྡོག་ཐོས་བསམ་སྒོམ་པའི་གྲུ་སྦྱར་ཏེ། །ཟབ་དོན་རིན་ཆེན་
མཛོད་ལ་དབང་འབྱོར་ནས། །འགྲོ་ལ་དོན་གཉིས་དགའ་ཆར་འབེབས་གྱུར་ཅིག །
ཅེས་འབྱུང་བ་རྣམས་ལ་དཔགས་ན་གདུལ་བྱའི་ལས་ཀྱིས་མ་ནོངས་པར་ཞབས་་་
པད་ཡུན་རིང་བརྟན་པ་ཞིག་བྱུང་ན་སྐུ་ཚེ་འདིར་ཕར་ཕྱིན་ལ་ནང་བྱན་ཆུད་པའི་
མཁས་པ་ཆེན་པོའི་མཛད་པ་སྟོན་པར་མངོན་ཞིང་། དཔེ་ཁྲིད་གཟིགས་རྟོག་
རྩོད་པ་ཐམས་ཅད་ལ་ཐུགས་བརྩོན་ཆེན་པོས་ཉིན་གཅིག་ཀྱང་མ་ཆད་པར་་་་་་་
ཐུགས་སྦྱོང་མཛད། རྨེ་རྒྱལ་ཞིང་སྐྱོང་བཀྲ་ཤིས་སྔ་ལོ་མོ་འཁྱུག་ཆེ་བ་སྐུ་བཅར་
གྱིས་སྐྱབས་འཚོལ་ཞུ་བཞིན་ཡོད་པ་ཁམས་ཅུང་ཉོག་པ་བྱུང་ཡང་། ཚེ་དབང་
དང་བཀའ་བསྒོ་སོགས་བཀའ་དྲིན་བསྐྱངས་པས་སངས་དྭངས་བྱུང་ཞིང་། སྔར་
ནས་ཀྱང་སྲོག་ལ་ཉེས་སྐྱོན་མེད་པའི་གསུང་ཡང་ཡང་གནང་བ་དུས་གསུམ་་
764



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
གཟིགས་པའི་ཡེ་ཤེས་ཀྱི་གདེང་མངའ་བའི་རྟགས་སུ་མངོན་ནོ། །རྔ་བ་དང་ཚ་ཁོ་
སོགས་ཕྱོགས་ཡས་མས་ནས་ལོ་གསར་ལེགས་འབུལ་དང་འཚམས་ཞུ་བ་མང་དུ་་་་
བྱུང་ཞིང་། རྔ་བའི་མཁན་པོ་བདུད་འདུལ་གཤེགས་པའི་དགེ་བསྔོ་ཐུགས་སྨོན་
དང་མྱུར་འབྱོན་སྨོན་ཚིག་ཅིག་ཀྱང་འཕྲལ་དུ་མཛད། རྡོ་རྗེ་འཆང་འཇིགས་མེད་
ཞབས་ནས་ཡོངས་འཛིན་ཆོས་ཀྱི་ཉི་མ་ཆེན་པོ་དང་རྗེ་འདི་བར་འཚམས་ཞུ་དང་
སྦྲགས་ཕྱག་རིས་སྩལ་བར་དགྱེས་ཚོར་དཔེ་མེད་གནང་ཞིང་། མཁན་པོ་དགེ་
བཤེས་སུ་གྲགས་པ་མཁན་ཟུར་དམ་ཆོས་ཀྱི་སྤྲུལ་སྐུས་ལེགས་བཤད་སྙིང་བོའི་་་་་
རྒྱུགས་ཕུལ་བར་གནང་སྦྱིན་དང་། དུས་འཁོར་གྱི་ས་གར་མཆོད་གར་ལ་
གཟིགས་རྟོག་གནང་ཞིང་བཅུ་དགུའི་ཉིན་བཞུགས་སྒར་བཏེགས་ཏེ་ཡབ་སྲས་་་་་
ལྷན་དུ་རྐྱང་ཚའི་ཆུ་ཚན་དུ་སྐུའི་འཕྲོད་བསྟེན་ཉིན་བདུན་མཛད། ཕྱིར་གདན་
སར་ཕེབས་ཏེ་ས་གའི་ཚེས་གཅིག་ནས་གྲུབ་མཐའི་དཔེ་ཁྲིད་གསན་སྦྱང་དཔྱིས་་་་
ཕྱིན་གནང་སྟེ་རྩོད་པ་གང་དམར་བྱུང༌། ལྔ་བའི་བཅུ་གསུམ་ནས་རི་ཁྲོད་
གཟིམས་ཁང་གསར་བཞེངས་ཀྱི་ཨར་ལས་བགྱིས་ཤིང་། རིགས་སྨྲ་གཉིས་ཀྱིས་
ལེགས་བཤད་སྙིང་བོའི་རྒྱུགས་གསལ་དག་ཏུ་ཕུལ་བར་དགྱེས་ཚོར་མཛད། རྔ་
བའི་གདན་སའི་མོས་པ་བཞིན་ཉ་ལ་བཙན་ཁང་དབང་དྲག་རོལ་པར་དེ་གའི་སྐུ་་
རྟེན་གསར་བར་ཕྱག་བརྙན་དཔའ་བོ་རྩལ་ཕབ་སྟེ་བཀའ་བསྒོ་གནང་། ཟླ་
མཇུག་ཧོར་ཚང་ནས་འཚམས་ཞུ་དང་གདན་འདྲེན་ཟུང་འབྲེལ་བྱུང་ཞིང་། ཆུ་
སྟོད་ཟླ་ནང་སྐུ་དབོན་འཇམ་དབྱངས་བསོད་ནམས་པ་རེབ་གོང་མར་ནང་དུ་་་་་
ཁྱབ་བདག་ཨ9མཚན་ཅན་གདན་ཞུས་དང་འཚམས་ཞུ་སྦྲགས་མར་རྫོངས་པ་་་་
གནང་། ཤིང་སྐམ་རི་ཁྲོད་པས་ཆེད་བསྒྲུབས་གནས་བཅུའི་ཞལ་ཐང་གོང་གཤམ་
གསར་བསྐྲུན་ལ་རབ་གནས་དང་མཆོག་རྩེ་རྒྱལ་པོར་འཚམས་ཞུ་བ་ཆེད་མངགས་
དང་། ཡོངས་འཛིན་མཆོག་ལས་ལྗགས་རྩོམ་བླ་མའི་རྣལ་འབྱོར་དང་གསུང་
765



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མགུར་བདེ་ཆེན་ཀུན་བཟང་རྒྱས་པའི་རོལ་མོ་གཉིས་ཀྱི་ཁྲིད། བསྡུས་དོན་གསང་
ཆེན་སྙིང་བོའི་འགྲེལ་བ་ལྗགས་རྩོམ་གྱི་སྐྱ་རིས་ཙམ་བཏབ་པའི་སྟེང་ནས་ལྗགས་
བཤད། དམ་ཚིག་རྡོ་རྗེ་བཟླས་པ་དང་། ཟ་བྱེད་མཁའ་འགྲོའི་སྦྱིན་སྲེག་གི་ཁྲིད་
བཅས་ཞར་ཆོས་སུ་གསན། ཁྲུམས་ཟླའི་ཚེས་གཅིག་ལ་རི་ཁྲོད་ཀྱི་གཟིམས་ཆུང་
གསར་གྲུབ་ལ་སྟོན་མོ་དང་། གཟིམས་ཁང་ཞལ་བསྲོར་ཡོངས་འཛིན་མཆོག་གི་
མདུན་ནས་ཉིན་གསུམ་རིང་ལམ་ཁྲིད་ཐར་འདོད་འཇུག་ངོགས་ཀྱི་སྟེང་ནས་་་་་་
ཉམས་མྱོང་ཚད་མའི་ཟབ་ཁྲིད་གསན། ཡོངས་འཛིན་འཇམ་པའི་དབྱངས་སླར་
ཆིབས་ཁ་བསྒྱུར་ཉེའི་སྐབས་དངུལ་གོས་ཆིབས་ཆེན་སོགས་དངོས་འབུལ་གྱི་རྣམ་་
གྲངས་མང་དུ་བསྟར་བར། ཞལ་ནས་ཞུ་དོན་གཙོ་བོ་ཁོང་རིན་པོ་ཆེ་སྐུ་ཚེ་བརྟན་
ཅིང་སྐུ་ཡོན་བཞེས་པ་གཞིར་བྱས་ཀྱི་སྟེང་། མི་མཁྱེན་པའི་ཚུལ་གནང་བ་དང་།
དེང་དུས་ཀྱི་བླ་སྤྲུལ་ཕལ་བ་བཞིན་བྱུང་རྒྱལ་དུ་སྤྱོད་པ་དང༌། བྱིས་པ་ཆུང་ངུའི་
ཚུལ་མཛད་པ་འདི་གསུམ་ཕྱག་ཏུ་བསྟར་མི་རུང་ཞེས་སོགས་ཐུགས་ལ་བརྣག་་་་་་
པའི་ཞལ་གདམས་ཤ་ཚར་སྦྱར་བ་སྩལ། ཡོངས་འཛིན་དམ་པ་སླར་ཕེབས་སྐབས་
རྗེ་འདིས་སྐྱེལ་ཐུང་དང་། ལྷ་དར་རྩེ་སྤྲོད་གནང་ཞིང་འབྲལ་མི་ཕོད་པའི་རྣམ་པ་
མཛད། ཚེས་བདུན་ལ་པེ་སིའི་སྦྱིན་བདག་སྐལ་བཟང་རྡོ་རྗེས་གདན་དྲངས་པ་
ལྟར་ཆིབས་བསྐྱོད་པར་སེར་སྐྱའི་བསུ་བཀུར་དང་བཅས་སྦྱིན་པའི་བདག་པོ་དེ་་་་
གར་ཕྱི་མར་ཕན་པའི་ངན་སོང་སྦྱོང་བའི་ཆོ་ག་མཛད་པར་གཟིམས་གུར་དང་་་་
སྦྱིན་བདག་གི་གུར་སྟེང་འཇའ་ཚོན་གྱིས་འབྲེལ་བ་བྱུང་ཞིང་དེ་ནུབ་དུས་ཆོས་སུ་་་
གྱུར་པ་གཤིན་པོ་རྗེས་སུ་བཟུང་བའི་ལྟས་ཡ་མཚན་ཅན་དུ་འཁུམས། དངོས་
འབུལ་ཡང་སྤམ་མཐོར་བཏེགས། དེ་གའི་སེར་མང་ནས་ཞུས་ངོར་ལྷ་ཆེན་གུར་
དཀར་གྱི་བསང་མཆོད་གསར་རྩོམ་གནང་སྟེ་བསང་བཏང་བར་ཞིང་སྐྱོང་དགའ་་
བའི་རྟགས་མང་དུ་ཤར། བཅུ་གཉིས་ལ་སྒར་བཏེག་ཅིང་ལམ་བར་གྱི་དད་ལྡན་
766



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
སོ་སོའི་འདོད་བསྟུན་ཆོས་སྦྱིན་གནང་ཞིང་བཅུ་བདུན་ལ་གདན་སར་འབྱོར།
གསེར་ཁྲི་སྤྲུལ་པའི་སྐུ་ཞལ་མ་འཚོ་བའི་ཐུགས་དམ་གསོལ་འདེབས་སུ་གདན་་་་་
དྲངས་པར་ཕེབས་ནས། ཐམས་ཅད་རིགས་པའི་དཀྱིལ་འཁོར་ཞལ་ཕྱེ་སྟེ། དེའི་
སྒོས་མཆོག་ཁྲུས་དང་། མྱུར་འབྱོན་སྨོན་ཚིག་ལྗགས་རྩོམ་ངོས་ཐུགས་སྨོན་མཛད་
པར་དངོས་འབུལ་བསྟར། ཉེར་བཞིའི་ཉིན་དཀྱིལ་འཁོར་རྒྱ་མཚོའི་མངའ་
བདག་རྡོ་རྗེ་འཆང་ཆེན་པོ་རྗེ་བཙུན་འཇིགས་མེད་དམ་ཆོས་རྒྱ་མཚོ་དཔལ་་་་་་
བཟང་པོ་ཐུགས་རྫོགས་དང་། ཆོས་རྒྱུན་གསན་བཞེས་ཀྱི་ཆེད་སྤྱན་དྲངས་པར་
སྐུ་དབོན་ཆུང་བ་དགེ་ལེགས་རྒྱ་མཚོ་བ་ངོ་གཡོག་ཞག་བསུར་མངགས། ཕེབས་
ཉིན་སྐུ་དབོན་ཆེ་བས་གཙོས་ཞབས་ཕྱི་དྲག་རིམ་གྱིས་བསུ་བ་འདུས་པ་རྒྱ་མཚོའི་་
སེར་སྦྲེངས་རྗེ་རང་ནས་བསུ་ཐུང་སྟེང་མཇལ་དར་རྩེ་སྤྲོད་བཅས་རི་ཁྲོད་་་་་་་་་
གཟིམས་ཆུང་གསར་བར་ཕྱགས་ཕབ་པར་གསོལ་སྟོན་སྟེང་ཡབ་སྲས་ཐུགས་ནང་
གཤིན་པའི་གསུང་འཕྲོས་མང་དུ་མཛད། བླ་མ་མཆོག་རྐྱང་ཚའི་ཆབ་ཚན་འཕྲོད་
བསྟེན་དུ་བཞུགས་སྒར་བཏེགས་པ་ལ་ཕྱག་མཛོད་སོགས་ཞབས་ཕྱིར་མངགས་་་་་
ཤིང་། རྗེ་འདི་གཟའ་རུར་ཆིབས་བསྐྱོད་དེ། མཚོ་གཏེར་བསང་མཆོད་སོགས་
འདོད་བསྟན་གནང་ཞིང་དབྱུག་ཟླའི་བཅུ་གཅིག་ལ་གདན་སར་འབྱོར། བཅུ་
གསུམ་ནས་ཆོས་བཀའ་རྣམས་གསན་པའི་དབུ་བཙུགས་ཏེ། ལུང་དང་རྟོགས་
པའི་ཡོན་ཏན་ནམ་མཁའ་མཛོད་ལ་དབང་འབྱོར་བ། ཡོངས་རྫོགས་བསྟན་པའི་
མངའ་བདག་དཀྱིལ་འཁོར་རྒྱ་མཚོ་སྤྲོ་ཞིང་བསྡུ་བའི་བྱེད་པོ་རྡོ་རྗེ་འཆང་མི་ཕམ་་
དབྱངས་ཅན་དགེས་པའི་རྡོ་རྗེའི་ཞལ་སྔ་ནས་ལས། ལམ་རིམ་མཆན་བཞི་མ།
འགྲེལ་བ་དོན་གསལ་སྡུད་མཆན་དང་སྦྲགས་པ། གྲུབ་མཐའ་ཆེན་མོའི་རྩ་འགྲེལ།
དབུ་མ་ཆེན་མོའི་དགག་བྱ་ངོས་འཛིན། རྗེའི་བསྟོད་པ་དོན་ལྡན་མ། རྗེ་རང་གི་
ལྗགས་རྩོམ་ཁྱད་པར་འཕགས་བསྟོད་དང་སྦྲགས་པ་རྣམས་ཀྱི་བཤད་ལུང་སྨིན་་་་
767



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྒྱས། བྱམས་ཆོས་སྡེ་ལྔ་དང༌། སྤྱོད་འཇུག་གི་ལུང་། འཇིགས་བྱེད་བཅུ་གསུམ་
མའི་དབང་དངོས་སྟེ། མགོན་པོའི་རྗེས་གནང་། དབལ་མང་ལྗགས་སྤྱི། འཇིགས་
བྱེད་བསྐྱེད་རིམ་ཆེན་མོ། བསྐྱེད་རིམ་དངོས་གྲུབ་རྒྱ་མཚོ། རྫོགས་རིམ་རིམ་ལྔ་
གསལ་སྒྲོན། སྦས་དོན་ཀུན་གསལ། འགྲེལ་བ་བཞི་སྦྲགས་རྣམས་ཀྱི་བཤད་ལུང་
དང༌། བཀའ་གདམས་གཞུང་དྲུག་གི་ལྗགས་ལུང་རྣམས་རིམ་བཞིན་གསན།
ལྕགས་འབྲུག( སྤྱི་ལོ ༡༩༤༠） གནམ་ལོ་གསར་བའི་དགྱེས་སྟོན་ཡབ་སྲས་ལྷན་དུ་
མཛད་ཅིང་ཕྱི་མཐའི་བར་ཟབ་གསང་ཆོས་ཀྱི་བདུད་རྩི་བཞེས་པའི་རྟེན་འབྲེལ་་་
དུ་རྫབ་ཀྱི་གསོལ་ཇ་བཞེས་སྤྲོས་གང་བ་བླ་མའི་ཕྱག་ཏུ་ཕུལ། བདེ་ཡངས་ཆེན་
མོར་ཚོགས་པ་ཡོངས་ལ་བྱིན་རླབས་དང་ཚོགས་ལངས་སོགས་དཀྱུས་བཞིན་་་་་་་
བསྟར། ལྷ་ཆོས་དང་བསྟུན། གནས་ཆུང་བཙན་ཁང་གཤིན་རྗེའི་གཤེད་ཀྱི་རྣལ་
འབྱོར་ལ་གནས་བཞིན་པའི་སྒོ་ནས་སྤྲུལ་པའི་ཆོས་སྐྱོང་རྟེན་ཁོག་གསར་བར་་་་་་
སྤྱན་དྲངས་ཏེ་བཀའ་བསྒོ་དམ་བཞག་གནང་བར་བསྟན་སྲུང་རང་ལ་ཡི་དམ་་་་་་
དངོས་ཀྱིས་བཀའ་བསྒོ་བའི་སྣང་བ་བྱུང་བའི་མཚན་མའང་སྨྲ་རྒྱུ་ཡོད། རབ་
འབྱམས་པའི་དམ་བཅའ་ལ་གཟིགས་རྟོག་དང་སེངས་བར་གྱི་ཐུགས་ཁོམ་ནམ་་་་
ཡོད་ལ་བླ་མའི་དྲུང་ནས་བཀའ་གདམས་གཞུང་དྲུག་གི་འཕྲོ་དང་རིགས་ཚོགས་་་་
དྲུག་ཚད་མ་སྡེ་བདུན་བཅས་ཀྱི་ལུང་རྣམས་གསན། བཅུ་གསུམ་ལ་གསུང་ཆོས་
སུ་འདུས་པ་རྒྱ་མཚོར་འཇམ་མགོན་བླ་མའི་བསྟན་པ་དང་སྟོན་པའི་ཁྱད་ཆོས་་་་་
ལས་བརྩམས་པའི་གསུང་བཤད་སྩོལ་བ་དང་སྨོན་ལམ་གྱི་མགོན་དུའང་ཕེབས།
བཅུ་དྲུག་ནས་སྡེ་ཁྲིའི་དུས་འཁོར་བསྐྱེད་རིམ་གྱི་བཤད་ལུང་། སྦྱོར་དྲུག་ཟིན་
བྲིས་དང་སྔགས་རིམ་སྦྱར་བའི་དུས་འཁོར་རྫོགས་རིམ་གྱི་ཁྲིད་སྨིན་རྒྱས། ཉིན་
ཉི་ཤུའི་རིང་གསལ་རྒྱུད་དུས་ཀྱི་འཁོར་ལོའི་བསྡུས་པའི་རྒྱུད། འགྲེལ་ཆེན་དྲི་
མེད་འོད། བུ་སྟོན་མཆན། བཤད་ཐབས་འགལ་སྤོང་། བསྡུས་དོན་རྣམས་སྦྲགས་
768



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ཏེ། ཕྱི་ནང་གཞན་གསུམ་གྱི་བརྗོད་བྱ་དུས་ཀྱི་འཁོར་ལོའི་གནད་མཐའ་དག་ལ་
ངེས་པ་དཔྱིས་ཕྱིན་དུ་སྟེར་བའི་གསུང་བཤད་རྨད་དུ་བྱུང་བ་སྔ་ཕྱིའི་རྣལ་འབྱོར་
མའི་མཆོད་ཆོག་སོགས་ཕྱག་ལེན་མ་ཉམས་པར་སྩལ་བ་གསན་བཞེས་མཛད།
འདི་སྐབས་ཤིག་ཡོངས་འཛིན་ཆོས་ཀྱི་རྒྱལ་པོའི་མདུན་དུ་འཚམས་ཞུ་འབུལ་མི་་་
ཆེད་མམགས་དང་། དབོ་ཟླའི་རྫོགས་པ་གཉིས་པ་ནས། ནཱ་རོ་ཆོས་དྲུག་གི་ཁྲིད་
ཡིག་ཡིད་ཆེས་གསུམ་ལྡན། འཕོ་ཁྲིད་གསེར་གྱི་སྒོ་འབྱེད། གསུང་མགུར་བདེ་
ཆེན་ཀུན་བཟང་རྒྱས་པའི་རོལ་མོའི་འགྲེལ་བ་བླ་མ་རྡོ་རྗེ་འཆང་ཆེན་པོའི་ལྗགས་་
རྩོམ་མ། ཀྱེ་རྡོར་བསྐྱེད་རྫོགས་མཁའ་འགྲོའི་གསང་མཛོད། དྲང་ངེས་ལེགས་
བཤད་སྙིང་བོ་རྣམས་ཀྱི་བཤད་ལུང་། མཐའ་ཆོད་པའི་གསུང་བཤད་དང་བཅས་
གནང་བ་རྣམས་དང་། ཉེར་དགུ་ནས་བདེ་མཆོག་རབ་འབྱམས་ཀྱི་དབང་བཅུ་
བདུན་དྲིལ་བུ་ཕྱི་ནང་བཅས་རིམ་པར་གསན་ཅིང་། ནག་ཟླའི་སྒྲུབ་མཆོད་ཆེན་
མོའི་གར་འཆམ་ལ་གཟིགས་རྟོག་དང་དབང་རྣམས་གྲུབ་པའི་མཇུག་ཏུ་དཔའ་་་་
བོའི་སྟོན་མོ་གང་རྒྱས་མཛད། སྔ་ལོར་ཆོས་བཀའི་དབུ་བཙུགས་པ་ནས་བཟུང་
སྐབས་སྐབས་སུ་ཐུགས་ཁོམ་དང་བསྟུན་ཏེ་ཉིན་བཞིན་བླ་མ་མཆོག་ལས། ཕ་
རོལ་ཏུ་ཕྱིན་པའི་གཞུང་དོན་འགྲེལ་བ་ལ་རྒྱ་བོད་ཀྱི་འགྲེལ་བ་ཐམས་ཅད་ལས་་་་་
ཁྱད་པར་དུ་འཕགས་པ་ལེགས་བཤད་གསེར་གྱི་ཕྲེང་བའི་དཔེ་ཁྲིད་ཡང་དག་་་་་
མཐའི་བར་ཞིབ་གསན་མཛད་ཅིང༌། ཐུགས་དོགས་འཇུག་པའི་དཀའ་གནས་
བཅུ་དྲུག་ཙམ་འཁོད་པའི་དྲི་བ་ཞིག་ཕྲན་བུར་བོང་བ་གསེར་གཟིགས་ཀྱི་ཚུལ་དུ་་
སྩལ། ས་གའི་ཡར་ཚེས་ནས་ཡབ་སྲས་ཀྱིས་རྐྱང་ཚའི་ཆབ་ཚན་དུ་ཉིན་བདུན་
སྐུའི་འཕྲོད་བསྟེན་མཇུག་བསང་དང་ཚོགས་བཏང་སྟེ་སླར་གདན་སར་འབྱོར་་་་་་
འཕྲལ། ཚེས་བརྒྱད་ནས་ཉིན་ཉེར་གཉིས་ཀྱི་རིང་ཡབ་རྗེ་རྡོ་རྗེ་འཆང་ཆེན་པོའི་
དྲུང་ནས། འཁྲུལ་བྲལ་བསྟན་པའི་བདག་པོ་ཚད་མའི་སྟོན་པ་ཐམས་ཅད་མཁྱེན་
769



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པ་ཙོང་ཁ་པ་ཆེན་པོའི་གསུང་འབུམ་གྱི་ལྗགས་ལུང་གསན། མཇུག་ཏུ་ད་ལན་
ཐོག་མའི་ཀུན་སློང་བཏང་བ་ནས་བཟུང་ཆོས་བཀའ་གང་ཕུལ་ཐམས་ཅད་སྐུ་ཚེ་་་
བརྟན་པའི་ཐབས་སུ་དམིགས་པ་ཡིན་པས་སྐུ་ཚེ་ཡུན་རིང་དུ་བརྟན་ངོས་ཆོས་་་་་
ཕུང་བརྒྱད་ཁྲི་བཞི་སྟོང་གི་ཉིང་ཁུ། མདོ་སྔགས་ཀྱི་གསུང་རབ་མ་ལུས་པའི་སྡོམ་
གཅིག་པུ། དུས་གསུམ་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་ལམ་པོ་ཆེ་
འཁྲུལ་བྲལ་དགེ་ལྡན་གྱི་རང་ལུགས་འདི་ཉིད་བཤད་སྒྲུབ་ཟུང་དུ་འབྲེལ་བའི་སྒོ་་་
ནས་རང་གཞན་གྱི་རྒྱུད་ལ་རྒྱ་ཆེར་སྤེལ་དགོས་ཞེས་ཐུགས་ལ་བརྣག་པའི་ཞལ་་་་་
གདམས་མང་དུ་ཕོག སྣོན་ཟླའི་ཚེས་བཞི་ནས་བདེ་གསང་འཇིགས་གསུམ་དང་།
རིགས་བྱེད་མ་ལྷ་བཅོ་ལྔའི་དབང་། གྲུབ་ཆེན་བརྒྱད་ཅུའི་རྗེས་གནང་། ལུང་
འགའ་བཅས་གསན་ཅིང་། བཅུ་གཅིག་ལ་ཆོས་རྒྱུན་ཡུན་རིང་སྩལ་བའི་མཇུག་
ཏུ་སྐུ་ཚེ་རིང་ཞིང་མཛད་འཕྲིན་ཕྱོགས་ལས་རྣམ་པར་རྒྱལ་བའི་ཚུལ་དུ་སྐྱོང་བའི་
རྟེན་འབྲེལ་དུ་རྣམ་རྒྱལ་མ་ལྷ་དགུའི་རྗེས་གནང་སྩལ་བ་གསན། བསིལ་ཟེར་
བདག་པོའི་དཀྱིལ་འཁོར་གང་བ་དང་བསྟུན། མཉམ་མེད་སྟོབས་བཅུ་མངའ་
བའི་རྒྱལ་ཚབ་དམ་པ། ལུང་སྡེ་བཞིའི་དགོངས་དོན་གཏན་ལ་འབེབས་པ་ལ་
སློབ་དཔོན་ཆེན་པོ་ཡོན་ཏན་འོད་འཇིག་རྟེན་འདིར་སླར་བྱོན་པ་ལྟ་བུ་ཡོངས་་་་
རྫོགས་བསྟན་པའི་མངའ་བདག་དོན་གྱི་སླད་དུ་མཚན་ནས་སྨོས་ཏེ་མཁན་ཆེན་
འདུས་པ་རྒྱ་མཚོའི་མངའ་བདག་རྗེ་བཙུན་འཇིགས་མེད་དམ་ཆོས་རྒྱ་མཚོ་དཔལ་
བཟང་པོའི་ཞལ་སྔ་ནས་མཁན་སློབ་སྦྲགས་མ་དང༌། གནས་བརྟན་འདུལ་བ་
འཛིན་པ་ཆེན་པོ་ཡོངས་འཛིན་སྐུ་ཞབས་ཀླུ་སྒྲུབ་སྤྲུལ་པའི་སྐུ་ཐར་འདོད་འགྱུར་་་
མེད་རྒྱ་མཚོས་གསང་སྟེ་སྟོན་པའི་སློབ་དཔོན་དང༌། རབ་འབྱམས་སྨྲ་བ་བློ་
བཟང་རྒྱ་མཚོས་དུས་གོ་བ། ཚེ་ཏན་ཧུ་ཐོག་ཐུ་ཞབས་དྲུང་འཇིགས་མེད་རིགས་
པའི་བློ་གྲོས། མཁན་ཟུར་རབ་འབྱམས་པ་དཀོན་མཆོག་རྒྱལ་མཚན། འདུལ་བ་
77)



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
འཛིན་པ་དཀོན་མཆོག་བསམ་གཏན། རབ་འབྱམས་པ་དཀོན་མཆོག་འོད་ཟེར།
དགེ་བཤེས་བློ་བཟང་ཡེ་ཤེས། དྲུང་ཆེན་དཀོན་མཆོག་ཤེས་རབ། དགེ་བཤེས་བློ་
བཟང་བསྟན་པ། མཚན་ཞབས་པ་དཀོན་མཆོག་སངས་རྒྱས་ཏེ་དད་པའི་དགེ་
འདུན་བཅུ་ཚོགས་ཀྱི་དབུས་སུ། ད་ཆོག་ཉེས་མེད་ཕུན་ཚོགས་ཀྱི་སྒོ་ནས་བསླབ་
གཞི་ཡོངས་སུ་རྫོགས་པའི་བསྙེན་པར་རྫོགས་པ་དགེ་སློང་གི་སྡོམ་པ་ཕུན་སུམ་་་་་
ཚོགས་པས། ལྷན་སྐྱེས་ནས་འགྲན་ཟླ་མེད་པའི་ཡོན་ཏན་དྲི་མ་མེད་པའི་དཔག་
བསམ་གྱི་ལྗོན་པ་ཚད་དུ་ལོངས་པ་སྐྱབས་མཆོག་དམ་པ་ངག་དབང་བློ་བཟང་་་་་
བསྟན་པ་ཚེ་རིང་དཔལ་བཟང་བོའི་ཐུགས་ཀྱི་བུམ་བཟང་ཡོངས་སུ་གཏམས་པར་
མཛད་དེ། མཁས་གྲུབ་སྨྲ་བའི་ཉི་མས། དབང་བོ་རབ་ཞི་དུལ་བའི་དཔལ་གྱིས་
ནི། །ཚངས་སྤྱོད་ཀྱིས་རྒན་ལྷ་ཡི་དྲང་སྲོང་ཡང་། །མི་བསྲུན་བྱིས་པ་ལྟར་མཛད་
གཞོན་ནུ་དེ། །འདི་ནི་གངས་ཅན་ས་ཡི་ཐིག་ལེར་གྱུར། །ཅེས་གསུངས་པ་ལྟར་
གྱུར་ཏེ། བསྐལ་བཟང་རྣམ་འདྲེན་བཞི་བ་མཉམ་མེད་དོན་ཀུན་གྲུབ་པའི་རྒྱལ་
ཚབ་ཏུ་མངའ་གསོལ་བར་མཛད་དོ། །
ཐུགས་རྫོགས་བཀའ་དྲིན་བསྐྱངས་པའི་ལེགས་འབུལ་དུ་མཎྜལ། སྐུ་སྲུང་
ཐུགས་རྟེན། ན་བཟའ་ཆ་ཚང༌། བཞུགས་གདན་རྒྱབ་ཡོལ། དངུལ་གོས་ཕྲུག
སྤོས་ཀྱི་རེད་བུ་སོགས་སྤུས་གཙང་དང་། ཡོངས་འཛིན་དམ་པ་དང་ཁ་སྐོང་དགེ་
འདུན་སོ་སོར་བབ་བསྟུན་གྱི་དངོས་ཆས་བསྟར་ཞིང་། རྗེ་འདིར་ཡང་མཁན་
ཆེན་རྡོ་རྗེ་འཆང་ཆེན་པོའི་ཞལ་སྔ་ནས་དང་། བླ་བྲང་ཆེན་མོ། གཞུང་དང་གྲྭ་
ཚང་རྣམས་སོ་སོས་དགའ་སྟོན་ལེགས་འབུལ་གྱི་རྟེན་འབྲེལ་མང་དུ་བསྒྲིགས་པ་་་་
དང་། ནང་བ་རང་གིས་ལྷ་ཁང་སོ་སོར་སྣ་ལྔའི་མཆོད་པ་གང་རྒྱས་དང་གདན་
ས་ཆེན་མོའི་ཚོགས་པར་ཇ་ཐུག་ཉིན་འཁྱོང་གི་བསྙེན་བཀུར་མཛད། མཁན་པོ་
རིན་པོ་ཆེས་ཉིན་དེར་འདུལ་བ་རྒྱ་མཚོའི་སྙིང་བོའི་བཤད་ལུང་དང་། ཕྱི་ཉིན་
771



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ནས་བཟུང་འདུལ་བ་མདོ་རྩ་བའི་བཤད་ལུང་མདོར་བསྡུས་གནང་ཞིང་། བར་
སེངས་གང་ཡོད་ལ་འདུལ་བའི་ལག་ལེན་ངོ་ཁྲིད་གནང་བ་གསན། མཇུག་ཏུ་སྐུ་
ཚེ་ཡུན་བརྟན་གྱི་ཆ་རྐྱེན་དུ་འཇམ་དབྱངས་ཆོས་སྐོར་ནས་བྱུང་བའི་མན་ངག་་་་
ཐུན་མོང་མིན་པ་བདེ་མཆོག་དཀར་པོའི་ཚེ་དབང་བཀའ་དྲིན་བསྐྱངས་ཤིང་།
སླད་ཀྱང་ཡབ་སྲས་ཀྱིས་ལྷན་ཅིག་འཆད་ཉན་གྱི་རྒྱལ་མཚན་སྲིད་མཐར་སྒྲེང་་་་་་
བའི་རྟེན་འབྲེལ་དུ་མདོ་སྡེ་བསྐལ་པ་བཟང་བོའི་དབུ་ནས་ལྗགས་ལུང་སྩལ་ཏེ་་་་
རྒྱལ་བའི་བཀའ་རིན་པོ་ཆེའི་བཀླགས་ལུང་ཆ་ཚང་སྩོལ་བའི་རྟེན་འབྲེལ་བསྒྲིགས་
ནས་ཆོས་མཚམས་མཛད་པར། བླ་བྲང་ཆེན་མོ་ནས་ལེགས་འབུལ་ལ་བླ་མ་
མཆོག་གི་ཞབས་པད་དུ། མཎྜལ། སྐུ་གསུང་ཐུགས་རྟེན། རྡོར་དྲིལ། དུང་དང་
བུམ་པ་བཅུད་ལྡན་ཆ་རེ། རྫོབ་དང་གཡང་ཊིའི་གསོལ་ཕོར། དངུལ་རྡོ་ཚད་བཅུ།
གོས་ཕྲུག་བདུན། པགས་རིགས་སྐོར་མང་བོ། ཆིབས་ཆིབས་རོགས་བཅས། མཛོ་
མོ་གཉིས། བཞུགས་གདན་རྒྱབ་ཡོལ་ལྷ་རྫས་ནང་མཛོད་རྣམས་ཕུལ་བ་ཕལ་ཆེར་
ཕྱིར་སློག ཚེ་ཏན་སྐུ་ཞབས་སོགས་ཞབས་གྲས་པ་སོ་སོར་ཡང་བབ་བསྟན་གྱི་
གནང་ཆ་བསྟར། དེ་ལྟར་ལོ་ངོ་གཉིས་ཀྱི་རིང་ཆོས་ཀྱི་འགྲོ་བ་ཡུན་རིང་སྩལ་བར་
བསྟེན་བླ་མ་རྡོ་རྗེ་འཆང་མཁན་ཆེན་ཆོས་ཀྱི་རྒྱལ་པོ་འདི་ཉིད་འགྲན་ཟླ་མེད་པའི་
རྩ་བའི་བླ་མར་མཛད་དེ་ཐུགས་རྩེ་གཏད་པ་ཉག་གཅིག་ཏུ་བཞེས་པས་ཆོས་སྲིད་་
ཀྱི་མཛད་པ་ཐམས་ཅད་ཀྱི་དགོངས་བསྟན་དང༌། ཡི་དམ་དང་འདས་མ་འདས་
ཀྱི་ཆོས་སྐྱོང་སོ་སོའི་གཟིགས་སྣང་བྱུང་ཚུལ་དང་། སྡོད་གནས་རྗེས་སུ་དྲན་པའི་
ཚུལ་དང༌། སླར་སྤྲུལ་པའི་ཟློས་གར་གང་དུ་སྟོན་པ་སོགས་གསང་བའི་རྣམ་པར་
ཐར་བ་རྣམས་ཀྱང་སྦ་གསང་མེད་པར་སྙན་དུ་ཕུལ་ཞིང་། མདོ་སྡེ་རྒྱན་ལས། བློ་
དང་ལྡན་པ་རྒྱུད་དང་འབྲས་བུ་དང༌། །ཆོས་སྒོ་རྗེས་འགྲོ་ཕྱིར་དང་ཆོས་ཉན་
དང་། །སེམས་ཀྱི་རྣལ་འབྱོར་ང་རྒྱལ་བཅས་པ་དང༌། །ང་རྒྱལ་མེད་ཡིད་ལྡན་
772



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
པས་བཤེས་གཉེན་བསྟེན། །ཞེས་བསྟེན་ཚུལ་གྱི་རབ་དབྱེ་བཅུ་གཉིས་གསུངས་པ་
ཐམས་ཅད་ཕྱག་ལེན་ལ་འདེབས་པར་མཛད་དོ། །ཉེར་ལྔའི་ཉིན་བླ་མ་རྡོ་རྗེ་
འཆང་རེབ་གོང་ཕྱོགས་སུ་ཆིབས་བསྐྱོད་མཛད་རྒྱུར་ཐུགས་འཕྲེང་བའི་རྣམ་པ་་་་
དང་བཅས་གཟིམས་ཆུང་སྒོར་སྐྱེལ་ཐུང་ངོས་ཡབ་སྲས་ནས་ཕན་ཚུན་ལྷ་དར་རྩེ་་་
སྤྲོད་སྒོས་འབྲལ་མི་ཕོད་པའི་རྣམ་པ་དང་བཅས་སྐུ་དབོན་ཆེན་མོ་སོགས་ཆིབས་་་
སྐྱེལ་དུ་མངགས་སོ། །སྨྲས་པ།
དཔའ་ལྡན་འབྲས་སྤུངས་རྒྱལ་བའི་མཆོད་རྟེན་གྲགས་པའི་སྣང་བ་ཆེས་་་་་
གསལ་བར། །བཅོམ་ལྡན་དུས་ཀྱི་འཁོར་ལོའི་སྨིན་བྱེད་བདུད་རྩིའི་བསང་གཏོར་
མཛད་པའི་ཟླར། །དེ་ཝི་ཀོ་ཊི་གསང་བའི་མཛོད་བརྒྱ་དཔའ་བོ་མཁའ་འགྲོས་ཕྱེ་
བའི་གཞིར། །མགོན་འདིས་ཡེ་ཤེས་འཕྲུལ་གྱི་བཀོད་པས་དུས་ཀྱི་འཁོར་ལོའི་
དབང་རབ་བསྐུར། །ཟབ་རྒྱས་ལམ་རབ་སྣང་བྱེད་པ། །ཟབ་མོའི་མདོ་དོན་བདེ་
བླག་ཏུ། །གསལ་བར་མཛད་པའི་མངོན་རྟོགས་རྒྱན། །གསལ་བྱེད་ཐོས་བསམ་
མཛད་ལ་ཆས། །འཕགས་པའི་ཡུལ་དུ་སེངྒེ་བཟང་པོ་དང་། །དུས་འདིར་པཎ་
ཆེན་བློ་བཟང་དཔལ་བ་གཉིས། །ཡུལ་དང་དུས་ཀྱིས་རྣམ་པར་དབྱེ་བ་ལས། །
རྒྱན་གྱི་དགོངས་དོན་འབྱེད་ལ་གཉིས་སུ་མེད། །བཤུལ་རིང་ལམ་ནས་གང་ཞིག་
སྤྱན་དྲངས་ཏེ། །ཤེར་ཕྱིན་རྒྱ་མཚོར་འཇུག་པའི་གྲུ་གཟིངས་བཅོས། །དེ་ཡི་མོད་
ལ་རྒྱལ་ཡུམ་ཆུ་གཏེར་དབུས། །ཉིན་བཞིན་གུས་རྟག་བརྩོན་པས་བརྒལ་འདི་
རྨད། །དེ་ཙམ་མ་ཡིན་ཟབ་རྒྱས་ཆོས། །ཆོས་བཞིན་གསན་དང་གདུལ་བྱ་ཀུན། །
ཀུན་བཟང་སྤྱོད་པ་འདུལ་བ་དག །དག་པ་རོ་གཅིག་ཚུལ་དུ་མཛད། །རིང་ནས་
རིགས་ཀྱི་བདག་པོར་བཀུར་བ་འཇིགས་མེད་མཚན། །སྤྱན་དྲངས་དམ་ཆོས་རྒྱུན་
བཟང་རྒྱ་མཚོའི་རྡུལ་གྱི་གྲུངས། །གསན་བཞིན་ཤེས་རབ་ཕ་རོལ་ཕྱིན་པའི་
དགོངས་དོན་ནི། །རྣམ་པར་འཚོལ་ལ་རྒྱལ་སྲས་རྟག་ཏུ་ངུ་བཞིན་མཛད། །དེ་
773



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཉིད་སྤོང་བདུན་གངྒཱའི་རྒྱུན། །གང་ལས་འབྱུང་བའི་ཏེ་སེ་རུ། །མཆོད་དེ་བསྙེན་
པར་རྫོགས་པ་ཡི། །བདུད་རྩིའི་ཀློང་བརྒྱ་དལ་གྱིས་བཞེས། །དེ་ལ་འདི་ཡིས་སློབ་
མས་བླ་མ་ལ། །བགྱི་འོས་བཀའ་དང་དགོངས་འགྲེལ་ཚད་མ་ལས། །འབྱུང་བ་མ་
ལུས་གཅིག་ཏུ་བསྡོམས་པའི་ཁུར། །བཞེས་ཏེ་མཉེས་པའི་ཐབས་ཀུན་ཕྱག་ཏུ་
བསྟར། །ཞེས་པ་ནི་བར་སྐབས་ཚིགས་བཅད་དོ།། །།
ཆུ་སྟོད་ཟླ་མགོར་གཟའ་རུ་ལོ་དགེ་གཉིས་ནང་མ་མཐུན་པ་ལ་མི་འཇིགས་་་
པའི་སྦྱིན་པ་སྤེལ་བའི་ཆེད་ཆིབས་བསྐྱོད་གནང་ཞིང་། དེར་བསྟུན། བཞག་སྡོམ།
ཨ་ནུ་ཐང་། འབྲི་ལུང་། རེ་མདོ་སོགས་སུ་ཕེབས་སྒོ་བཏོད་དེ། དགོན་པ་གཉིས་
ལ་ཚེ་དབང་སོགས་ཀྱི་ཆོས་འབྲེལ་བཀའ་དྲིན་བསྐྱངས་ནས་མཐུན་ལམ་འབྱུང་་་་་
ཆེད་གསུང་བཀོད་གང་སྩལ་དང་དུ་བླངས་པར་འགྲིག་ཆིངས་ཀྱི་ཡི་གེ་བཞག
ཕྱིར་ལམ་རྡང་གཙོ་ནང་སོགས་ཀྱི་བསུ་བཀོད་དང་བཅས། བཅུ་གསུམ་ལ་ཨ་
སྐྱིད་འབྲོག་ཏུ་འདོད་ཆོས་དང་ཕེབས་བཞུད་བསྐྱངས། བཅུ་བདུན་ལ་སྟོད་མའི་
ཐར་བ་ཚང་དང་སྟག་ཚ་ཚང་གི་ཞུ་ནན་བཞིན། བླ་གྲྭ་སོ་སོ་ནས་ཆིབས་བསུ་རྒྱུ་
ཆེན་དང་བཅས་འདུ་ཁང་དུ་ཞབས་སོར་བཀོད་དེ་ཕྱག་དབང་ཆོས་སྦྱིན་སོགས་་་་
ཀྱིས་རེ་བ་བསྐངས་ཤིང་། སྟག་ཚ་ནང་ཆེན་དུ་ཉིན་གསུམ་རིང་ལྷོད་བཞུགས་
དང་དངོས་འབུལ་རྒྱ་ཆེན་བཅས་སྐྱབས་འཇུག་ཞུས། སེར་སྐྱའི་ཆིབས་བསུ་
བགྱིས་ཏེ་བན་ཡུ་དཔོན་ཚང་དུ་འདོད་ཆོས་དང་། དབུས་འགྲོན་མང་བོ་ཡམས་
ནད་ཀྱིས་གཙེས་པར་དུས་འདས་རྣམས་ལ་བསྔོ་སྨོན་གསོན་པོ་རྣམས་ལ་རིམ་གྲོ་
དང་སྐྱབས་འཇུག་ཐུགས་ལ་བཏགས་པས་འཕྲལ་དུ་རིམས་ནད་གཏན་ཆོད་བྱུང་།
གདན་ས་ནས་ཀྱང་རིམས་ནད་དེ་ལ་དོགས་འཛེམ་དགོས་མིན་ཀྱི་ཞལ་བཀོད་ཞུ་་་
ཆེད་མི་སྣ་སླེབས་པར་སྐྱོན་མེད་ཅེས་འབྱུང་འགྱུར་གཟིགས་པའི་ལྗགས་བཀོད་་་་
སྩལ། ནང་བས་ཞབས་བརྟན་འཐེབ་སྦྱར་ཏེ་སྟག་ཚ་དགོན་གྱིས་ཏཱ་རེ་བྱེ་ཆེན་
774



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བསྒྲུབས་ཤིང་། སྟོད་མའི་སྦ་གསར་སོགས་ནས་གདན་ཞུ་ནན་ཆེ་སྟབས་སླར་
ཆིབས་ཞལ་བསྒྱུར་ཏེ་བན་ཡུ་སྒ་སྐོར་སོགས་ལ་འདོད་ཆོས་དང་ཨ་སྐྱོང་དགེ་་་་་་
བཤེས་ལྷ་ས་ནས་སླེབས་པར་སྐུ་དབོན་དགེ་ལེགས་རྒྱ་མཚོ་འཚམས་ཞུར་རྫོངས་་་
ད་མཛད། གཟའ་རུར་ཕེབས་བཞུད་འདོད་བསྟན་དང་། གྲོ་ཞུན་ཟླ་མགོར་སྒོའི་
རའི་ལ་བཙས་གསར་བསྟོད་དང༌། རྙིང་བར་ཁྲུས་སོགས་མཛད་པར་ཡུལ་ལྷ་
དགའ་བའི་རྟགས་མཚན་ངོམ། ཚེས་དྲུག་ལ་གདན་སར་ཕྱགས་ཕབ་སྟེ། དགུ་
ནས་གདན་ས་ཆེན་མོའི་གྲྭ་ཚང་སོ་སོའི་རྩོད་རྒྱུགས་འདོན་རྒྱུགས་སོགས་ལ་་་་་་་
གཟིགས་རྟོག་ཞལ་བཀོད་དང་བཅས་ཆོས་སྡེ་ཆེན་པོའི་ལེགས་མཛད་ཡར་རྒྱས་ཀྱི་
ཐབས་ཚུལ་བདག་གིར་བཞེས་པ་དང་། ཟམ་ཚ་སོགས་ཀྱི་གདན་ཞུ་བ་ཆེད་
གཉེར་གྱིས་འབྱོར་བ་རྣམས་ལ་གང་འཚམས་ཀྱི་གསུང་འཕྲོས་སྐྱོང་བར་མཛད་དེ།
བྱང་ཆུབ་སེམས་དཔའ་སེམས་དཔའ་ཆེན་པོ་དག་གི་མཛད་པའི་ཆ་ཤས་ཕྲ་མོ་རེ་་་
ཡང་བསྟན་པ་དང་འགྲོ་བའི་བདེ་སྐྱིད་ཀྱི་སྨན་ཡོན་ཆེན་པོར་གྱུར་པ་ཞིག་གོ །
སྨྲས་པ།
འཇམ་མཉེན་ཕྱག་གི་འཁྲི་ཤིང་རྩེར་སྨིན་པའི། །བུཎྜ་རཱི་ཀའི་འདབ་མ་གྲོལ་
བའི་གླུས། །གང་གི་མཚན་སྙན་གྲགས་དཀར་མུ་ཏིག་གི །རྔ་ཡབ་ཕྱོགས་བརྒྱ་
གཡོ་བ་འཇིག་རྟེན་དབང་། །གང་ཞིག་ལྷ་ལམ་ཡངས་པོར་འོད་དཀར་གྱི། །ཕྲེང་
བ་གསར་བའི་དཔེ་མཚན་ངོམ་བཞིན་དུ། །འཛིན་མའི་རྒྱན་གྱུར་ཆུ་ཀླུང་ཇི་སྙེད་
པར། །རང་འདྲ་དེ་སྙེད་སྟོན་པའི་ངོ་མཚར་འཛིན། །དེ་བཞིན་དེ་བཞིན་
གཤེགས་པའི་གསང་གསུམ་ཟླ། །སྐལ་བཟང་སྐལ་བར་ཞུགས་པའི་དགེ་ལེགས་
གྱིས། །གང་ལ་གང་འདུལ་བཀོད་པ་འབྱམས་ཀླས་པ། །མཐའ་ཡས་མཐའ་ལ་སྤྲོ་
བ་མངོན་པར་དཔོག །འདིར་ཡང་སྒྱུ་མའི་འཁྲུལ་འཁོར་མཁན་པོ་ཞིག །དུ་མར་
ཟློས་པའི་གར་སྟབས་བགྲངས་ཡས་ལས། །ངུར་སྨྲིག་རྒྱན་གྱིས་རྒྱན་པའི་གསུམ་
775



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ལྡན་དབང་། །མཛད་བཟང་གར་གྱི་ཕྲེང་བ་ངོམ་བཞིན་རྒྱུ། །རྒྱལ་སྲས་དམ་པའི་
སྤྱོད་པ་བསམ་འཕེལ་ནོར། །སྐལ་བཟང་ཀླུ་དབང་གཙུག་གི་ཅོད་པན་ཏེ། །གང་
གང་འདོད་པ་འཇོ་བས་མིང་དང་དོན། །མཐུན་པར་བསྒྱུར་བའི་དགེ་ལེགས་
ཟད་མི་ཤེས། །བཤེས་གཉེན་མེས་པོའི་མཁྱེན་པའི་རལ་ཀློང་ལས། །བབས་པའི་
ཟབ་རྒྱས་གདམས་པ་གངྒཱའི་ཀླུང༌། །རྫོགས་པར་འཐུངས་པའི་དཔའ་པོ་འདི་ལྟ་
སྟེ། །རིག་བྱེད་གཏམ་གྱི་གཡོ་བས་ཇི་ལྟར་མཚོན། །གང་གང་ཇི་ལྟར་འདུལ་བ་དེ་
དང་དེའི། །བསམ་པའི་ཡོལ་གོ་དང་འཚམས་འཕྲིན་ལས་ཀྱི། །འོད་བརྒྱའི་སྣང་
བ་མཁའ་དང་མཉམ་སྤྲོ་བར། །བསྟན་འཛིན་ཕལ་གྱིས་འགྲན་མིན་ཉིན་མོར་
བྱེད། །གཏིང་དང་ཕ་མཐའ་དཔག་པར་དཀའ་བ་ཐུགས་གསང་འཛིན་མའི་གོས་
ཅན་ཀླུང་། །ནམ་མཁའ་ཇི་སྲིད་གཡོ་བ་མེད་པའི་ཏིང་འཛིན་མལ་དུ་འབྱམས་ན་
ཡང༌། །ཐུགས་བསྐྱེད་དྲི་བཞོན་སྟོབས་ཀྱིས་ཉེར་དྲངས་འཕྲིན་ལས་རྦ་རླབས་
འགོག་མེད་དུ། །འཕྱུར་བའི་དགེ་མཚན་འཕགས་ཆེན་བློ་ཡིས་འཁྱུད་པར་མི་
ནུས་ངོ་མཚར་འཛིན། །དེ་ལྟའི་བརྗོད་དོན་མ་རྨད་གསེར་གྱི་ཁམས། །རྗོད་བྱེད་
དག་པའི་སྙན་ཚིག་བྱི་དོར་གྱི། །དགེ་ལེགས་སར་བ་སར་བའི་མེ་ཏོག་གིས། །ཤིས་
པ་བརྗོད་པའི་དཔལ་དང་ལྷན་ཅིག་སྤྲོས། །ཞེས་པ་ནི་བསྟན་པའི་དར་ཆེན་
མཚུངས་པ་མེད་པ་རོང་ཆེན་སྤྲུལ་པའི་སྐུ་ངག་དབང་བློ་བཟང་བསྟན་པ་ཚེ་རིང་་
དཔལ་བཟང་པོའི་རྣམ་པར་ཐར་བ་ལས་ཐུན་མོང་བ་ཙམ་བརྗོད་བྱར་བྱས་པ་ངོ་་
མཚར་གཏམ་གྱི་བང་མཛོད་ཅེས་བྱ་བ་ལས། དགེ་བའི་བཤེས་གཉེན་རྣམས་ལས་
གསན་བསམ་ཡང་དག་པར་ཕྱག་ཏུ་བསྟར་ཞིང་། བསྟན་འགྲོའི་དོན་རྒྱ་ཆེར་
མཛད་དེ་རིས་སུ་མ་ཆད་པའི་གདུལ་བྱ་མཐའ་ཡས་པ་སྨིན་པར་མཛད་པའི་སརྒ་་
སྟེ་གཉིས་པའོ།། །།
776



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར། །
༡༠.རྣམ་ཐར་ཀྱི་དོན་བསྡུ་བ་དང་། གདུལ་བྱ་རྣམས་བསོད་
ནམས་དམན་པས་མཛད་པ་ཐ་མ་བསྟན་པ་དང་། སླར་
ཡང་མཆོག་སྤྲུལ་རིན་པོ་ཆེས་ཐུགས་བརྩེ་བས་
རྗེས་སུ་བཟུང་བ་སོགས་ཀྱི་སྐོར།
ད་ནི་སྐལ་བ་དང་ལྡན་པའི་གདུལ་བྱ་རྣམས་བདག་ཉིད་ཆེན་པོ་རྣམས་ཀྱི་ས་
རྗེས་སུ་འཇུག་པའི་ཡན་ལག་ཏུ་རྣམ་ཐར་གྱི་འགངས་ཆེ་བ་རྣམས་བྱང་ཆུབ་་་་་
སེམས་དཔའི་སྤྱོད་པ་ངོ་མཚར་བའི་སྡོམ་དུ་བསྡུས་ཏེ་རྣམ་ཐར་གྱི་དོན་བསྡུ་བ་་་་
བརྗོད་པ་ལ་འཇུག་པར་བྱའོ། །དེ་ཡང་རྒྱལ་སྲས་པུ་ཏོ་བས། མན་ངག་ཐམས་
ཅད་བསྡུས་པའི་མགོ་ནི། །བཤེས་གཉེན་དམ་པ་མི་གཏོང་བ་ཡིན། །དེ་ལས་དད་
དང་བྱང་ཆུབ་སེམས་སོགས། །ཡོན་ཏན་ཀུན་འབྱུང་ཀུན་གྱི་གཏེར་ཡིན། །ཞེས་
དགེ་བའི་བཤེས་གཉེན་ཚུལ་བཞིན་བསྟེན་པ་ལས་ཡོན་ཏན་ཐམས་ཅད་འབྱུང་་་་
བར་གསུངས་པ་དང་། རྒྱལ་སྲས་ཆེན་པོ་ཞི་བ་ལྷས། རྟག་པར་དགེ་བའི་བཤེས་
གཉེན་ནི། །ཐེག་ཆེན་དོན་ལ་མཁས་པ་དང་། །བྱང་ཆུབ་སེམས་དཔའི་བརྟུལ་
ཞུགས་མཆོག །སྲོག་གི་ཕྱིར་ཡང་མི་གཏང་ངོ༌། །ཞེས་མཚན་ཉིད་དང་ལྡན་པའི་
བཤེས་གཉེན་སྲོག་དང་བསྡོས་ཏེ་བསྟེན་པ་གལ་ཆེ་བར་གསུངས་པའི་དོན་ཐུགས་
ལ་བརྣགས་ཏེ། ངེས་པའི་དོན་དུ་འཕགས་མཆོག་འཇིག་རྟེན་དབང་ཕྱུག་མིའི་
ཟློས་གར་བསྒྱུར་ཞིང་། ཐུན་མོང་སྣང་ངོར་ཡང་ལུང་དང་རྟོགས་པའི་ཡོན་ཏན་
རྒྱ་མཚོའི་ཕ་རོལ་ཏུ་སོན་པ་རྡོ་རྗེ་འཆང་མཚན་བརྗོད་པར་དཀའ་བ་རྗེ་བཙུན་་་་
འཇམ་དབྱངས་ཐུབ་བསྟན་རྒྱ་མཚོ་དཔལ་བཟང་པོ། རྒྱལ་ཀུན་ཡབ་གཅིག་
འཇམ་དཔལ་ཞི་ཁྲོ་དང་ཞལ་མི་གཉིས་པ་མཁན་ཆེན་རྡོ་རྗེ་འཆང་རྗེ་བཙུན་་་་་་་
777



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཇིགས་མེད་དམ་ཆོས་རྒྱ་མཚོ། བཀའ་པོད་མདོ་སྔགས་གཞུང་བརྒྱའི་གནད་
དོན་རྗེན་པར་གཟིགས་པས་བློ་བཟང་རྒྱལ་བའི་བཞེད་སྲོལ་སེངྒེའི་ང་རོའི་་་་་་་
དབྱངས་སུ་བླངས་པས་འཛམ་གླིང་མཁས་རྒུའི་ཁེངས་པའི་གླང་བོ་ཅིག་ཅར་་་་་
འགྱེལ་བ་སྙིགས་དུས་ཀྱི་མ་ཧཱ་པཎྜི་ཏ་འཇམ་མགོན་བློ་བཟང་དཔལ་ལྡན། སྐུའི་
ཕྲེང་བར་འཕྲིན་ལས་ཀྱི་གདུང་འདེགས་པའི་ཐུགས་བསྐྱེད་གོ་ཆ་བརྟན་པོ་བགོས་
པ་ཡོངས་འཛིན་དམ་པ་ཀླུ་སྒྲུབ་སྤྲུལ་པའི་སྐུ་ཐར་འདོད་འགྱུར་མེད་རྒྱ་མཚོ་སྟེ།
མཚན་ཉིད་དང་ལྡན་པའི་དགེ་བའི་བཤེས་གཉེན་བཞི་ཆར་མཉེས་པའི་ཐབས་་་་
གསུམ་གྱིས་བསྟེན་པ་ལ་རྟག་ངུའི་རྣམ་ཐར་དང་འགྲན་བཟོད་པ་མཛད་ཅིང་།
ཁྱད་པར་ཅི་གསུང་བཀའ་བཞིན་སྒྲུབ་པའི་སྒོ་ནས་ལེགས་ཚོགས་ཀྱི་རྩ་བ་ཚུགས་་་
པར་གྱུར་པ་ནི། རྗེ་ཐམས་ཅད་མཁྱེན་པས་རང་ཉིད་ཀྱི་རྣམ་པར་ཐར་བ་ཉམས་
མགུར་དུ་བཞེས་པར། དེ་ནས་འདི་ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་
ལེགས་པར་འགྲིགས་པའི་རྩ་བ་ནི། །ལམ་སྟོན་བཤེས་གཉེན་དམ་པར་འབད་པ་
ཡིས། །བསམ་དང་སྦྱོར་བས་ཚུལ་བཞིན་བསྟེན་པ་རུ། །མཐོང་ནས་སྲོག་གི་ཕྱིར་
ཡང་མི་གཏོང་བར། །བཀའ་བཞིན་སྒྲུབ་པའི་མཆོད་པས་མཉེས་པར་བྱེད། །རྣལ་
འབྱོར་ངས་ཀྱང་ཉམས་ལེན་དེ་ལྟར་བྱས། །ཐར་འདོད་ཁྱེད་ཀྱང་དེ་བཞིན་
བསྐྱང་འཚལ་ལོ། །ཞེས་གསུངས་པ་དང་རྗེས་སུ་མཐུན་པ་ཁོ་ནའོ། ། །
བཅོམ་ལྡན་འདས་ཚེ་དང་ཡེ་ཤེས་དཔག་ཏུ་མེད་པ་པཎ་ཆེན་ཆོས་ཀྱི་རྒྱལ་་་
པོ་ཐམས་ཅད་གཟིགས་པ་བློ་བཟང་ཐུབ་བསྟན་ཆོས་ཀྱི་ཉི་མ་དགེ་ལེགས་རྣམ་་་་
པར་རྒྱལ་བའི་སྡེ་དཔལ་བཟང་པོ་དང་། དྲེགས་ལྡན་བྱེ་བའི་གཙུག་གི་རྒྱན་དུ་
གྱུར་པ་ཤིང་བཟའ་མཆོག་གི་སྤྲུལ་པའི་སྐུ་བློ་བཟང་མཁས་བཙུན་བཤད་སྒྲུབ་་་་་
དམ་ཆོས་རྒྱ་མཚོ་སོགས་ཆོས་འབྲེལ་ཙམ་གསན་པ་རྣམས་བསྟེན་ཚུལ་གྱི་རྟེན་་་་་་
འབྲེལ་མ་འཕྱུགས་པར་མཛད་ཅིང་། དགེ་བའི་བཤེས་གཉེན་བསྟེན་པ་ཙམ་དུ་
778



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
མ་ཟད་བསྟེན་ནས་ཀྱང་གསན་བསམ་རྣམ་པར་དག་པ་བྱས་ཏེ་རྒྱལ་སྲས་ཀྱི་སྤྱོད་་
པ་རླབས་པོ་ཆེ་རྣམས་ཉམས་བཞེས་སུ་བསྟར་བར་མཛད་དོ་ཞེས་རྟོགས་པར་་་་་
བྱའོ། །ཚུལ་ཇི་ལྟར་ན་དངོས་བརྒྱད་དོན་བདུན་ཅུ་དང་། མཁྱེན་གསུམ་གྱི་རྣམ་
པ་བརྒྱ་དང་དོན་གསུམ་དང་། རང་རྒྱུད་སྨིན་བྱེད་ཕ་རོལ་ཏུ་ཕྱིན་པ་དྲུག་དང་
གཞན་རྒྱུད་སྨིན་བྱེད་བསྡུ་དངོས་བཞི་སོགས་བསྟན་བཅོས་ཆེན་པོ་རྣམས་ལ་་་་་་་
གྲགས་པའི་སྡོམ་མཐའ་ཡས་པ་ཞིག་ཡོད་ཀྱང་རྗེ་ཐམས་ཅད་མཁྱེན་པས། བྱང་
སེམས་གྱི་བྱ་བ་ནི་གཉིས་སུ་ཟད་དེ། རང་གི་རྒྱུད་དང་གཞན་གྱི་རྒྱུད་སྨིན་པར་
བྱེད་པའོ། །དང་པོ་ལ་ཉེས་སྤྱོད་སྤོང་བ་དང་ལེགས་སྤྱད་བསྡུ་བ་གཉིས་སུ་ངེས་
པས་སྡོམ་པ་དང་དགེ་བ་ཆོས་སྡུད་གཉིས་ཡིན་ལ། གཞན་སྨིན་པར་བྱེད་པ་ལ་
སེམས་ཅན་དོན་བྱེད་ཀྱི་ཚུལ་ཁྲིམས་གསུམ་དགོས་པའི་ཕྱིར་གསུམ་དུ་ངེས་སོ་་་་་
ཞེས་བཤད་ན་ལེགས་སོ། །ཞེས་པ་དང་། བྱང་ཆུབ་སེམས་དཔའི་ས་ལས་ཀྱང་།
སྐྱེས་བུ་གང་བླ་ན་མེད་པའི་བྱང་ཆུབ་ཏུ་སེམས་བསྐྱེད་དེ་ཐེག་པ་ཆེན་པོའི་སྒོར་་་་་
ཞུགས་པ་བདག་དང་གཞན་ལ་ཕན་པར་འདོད་པ་བསོད་ནམས་དང་ཡེ་ཤེས་ཀྱི་་
ཚོགས་ལ་བརྩོན་པར་འདོད་པའི་སྐྱེས་བུ་གང་ཐེག་པ་ཆེན་པོར་ཁས་འཆེ་བ་དེ་་་་
དག་གིས་བྱང་ཆུབ་སེམས་པའི་སྡོམ་པ་ལ་གནས་པར་བྱའོ། །བྱང་ཆུབ་སེམས་
དཔའི་བསླབ་པ་ནི་ཕ་རོལ་ཏུ་ཕྱིན་པ་ལ་སོགས་པར་གསུངས་པ་ན་དེ་ལ་སློབ་་་་་
པའམ་དད་པ་མེད་ན་ཐེག་པ་ཆེན་པོ་བ་ཞེས་སྨྲ་བ་ཡང་ཁས་འཆེ་བ་ཙམ་སྨྲ་བའི་
རྗེས་སུ་འབྲང་བ་ཙམ་དུ་ཟད་ཀྱི་གདོན་མི་ཟ་བར་མ་ཡིན་ནོ། །ཞེས་གསུངས་པ་
ལྟར། རྒྱལ་སྲས་ཀྱི་སྤྱོད་པ་བྱ་དཀའ་ལ་གྲངས་མང་བ་མཐའ་དག་ཆ་ཚང་བར་
ཉམས་སུ་ལེན་པའི་སྡོམ་ཆེན་པོ་ནི། ཚུལ་ཁྲིམས་རིན་པོ་ཆེ་རྣམ་པ་གསུམ་གྱི་
ཉམས་ལེན་ཡིན་ནོ། །དེ་ལྟར་ན་བདག་ཉིད་ཆེན་པོ་འདིའི་རྣམ་པར་ཐར་བ་ཡང་
དེ་ལྟ་བུའི་རྒྱལ་སྲས་ཀྱི་སྤྱོད་པ་དང་མཐུན་པས་ཚུལ་དེ་ལ་འབབ་ཅིང་གཞོལ་བར་
779



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གྱུར་པ་དེའི་ཚུལ་བརྗོད་པ་ལ་ཚུལ་ཁྲིམས་གསུམ་གྱི་དང་པོ་ཉེས་སྤྱོད་སྡོམ་པའི་་་་
ཚུལ་ཁྲིམས་ཐུགས་ཉམས་སུ་བསྟར་བའི་ཚུལ་ནི། བྱང་ཆུབ་སེམས་དཔའི་སྤྱོད་པ་
ལ་འཇུག་པ་ལས། དལ་འབྱོར་འདི་ནི་རྙེད་པར་ཤིན་དུ་དཀའ། །སྐྱེས་བུའི་དོན་
སྒྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་བསྒྲུབས་ན། །ཕྱིས་ནས་
ཡང་དག་འབྱོར་བ་ག་ལ་འགྱུར། །ཞེས་པའི་དོན་དང་མཐུན་པར་སྤྱོད་པ་ཕྱག་ཏུ་
བསྟར་ནས། །དལ་བ་བརྒྱད་དང་འབྱོར་བ་བཅུ་ཚང་བའི་རྡོ་རྗེ་ལུས་ཀྱི་རྟེན་འདི་
རྙེད་དཀའ་ཞིང་རྙེད་ན་དོན་ཆེ་བས་ན་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ།
རྒྱལ་སྲས་ཀྱི་སྤྱོད་པ་མཐའ་ཡས་པའི་སྒོ་ནས་གདུལ་བྱ་རྣམས་སྨིན་གྲོལ་གྱི་ལམ་ལ་
དགོད་པར་བྱའོ་སྙམ་དུ་དགོངས་པར་གྱུར་ཏེ། འཁྲུངས་ཡུལ་མཚོ་འཁྱགས་པའི་
བྱ་བཞིན་མཛད་ནས་ཆོས་ཀྱི་སྡེ་ཆེན་པོ་ཆོས་ཀྱི་དགའ་ཚལ་དམ་པ། ཆོས་སྒྲོགས་
པའི་གནས་ཟླ་མེད་པ་གདན་ས་ཆེན་པོ་སྟག་ཚང་དཔལ་གྱི་ལྷ་མོ་བློ་གླིང་དགེ་་་
ལྡན་བཀྲ་ཤིས་འཁྱིལ་དུ་བྱོན་ནོ། །དེ་ཙམ་ནི་ཐུན་མོང་གི་སྣང་བར་ཡང་ལུང་
དང་རྟོགས་པ་ཟད་མི་ཤེས་པས་ཐུགས་ཀྱི་བང་མཛོད་ཡོངས་སུ་མཛེས་པ་མཉམ་་་
མེད་དོན་ཀུན་གྲུབ་པའི་རྒྱལ་ཚབ་རྗེ་བཙུན་འཇམ་དབྱངས་ཐུབ་བསྟན་རྒྱ་མཚོ་་་
དཔལ་བཟང་པོའི་མདུན་ནས་བར་མ་རབ་བྱུང་དང་ཚིགས་སྔ་མ་དགེ་ཚུལ་གྱི་་་་་
སྡོམ་པ་རྣམ་པར་དག་པ་བཞེས་ཤིང་། བྱང་ཆུབ་སེམས་དཔའི་སྡོམ་པ་དང་རིག་
པ་འཛིན་པ་གསང་སྔགས་རྡོ་རྗེ་ཐེག་པའི་སྡོམ་པ་ཡང་དབང་དང་སྦྲེལ་ཏེ་སྐུ་ཚེ་་་
འདིའི་དབང་དུ་བྱས་ནས་གསར་དུ་བཞེས་སྟེང༌། ཡོངས་རྫོགས་བསྟན་པའི་
མངའ་བདག་བརྟན་མཁས་ཀྱི་ཡོན་ཏན་ལྷུན་རྫོགས་སུ་མངའ་བ་མཁན་ཆེན་ཆོས་
ཀྱི་རྒྱལ་པོ་རྗེ་བཙུན་འཇིགས་མེད་དམ་ཆོས་རྒྱ་མཚོ་དཔལ་བཟང་པོ་ལས་ཚིགས་་་
ཕྱི་མ་བསྙེན་པར་རྫོགས་པའི་སྡོམ་པ་ད་ཆོག་ཉེས་མེད་ཕུན་ཚོགས་ཀྱི་སྒོ་ནས་རྣམ་
པར་དག་པ་བཞེས་ཤིང་། རྗེ་ཐམས་ཅད་མཁྱེན་པས། སེམས་བསྐྱེད་ཐེག་ཆེན་
780



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
ལམ་གྱི་གཞུང་ཤིང་སྟེ། །རླབས་ཆེན་སྤྱོད་པ་ཀུན་གྱི་གཞི་དང་རྟེན། །ཚོགས་
གཉིས་ཀུན་ལ་གསེར་འགྱུར་རྩི་ལྟ་བུ། །རབ་འབྱམས་དགེ་ཚོགས་སྡུད་པའི་
བསོད་ནམས་གཏེར། །ཞེས་གསུངས་པ་ལྟར་རྒྱལ་སྲས་ཀྱི་སྤྱོད་པ་མཐའ་དག་གི་
གཞི་རྟེན་གཅིག་པུ་བྱང་ཆུབ་ཀྱི་སེམས་རིན་པོ་ཆེ་སྨོན་སེམས་ཆོ་གའི་སྒོ་ནས་་་་
འཛིན་པའི་ཕྱག་ལེན་འབྲིང་བོའི་ལུགས་སུ་བཞེས་པ་དང་། ནན་ཏན་དང་བྲལ་
ན་ཡང་སྐྱེ་བ་བཅུ་དྲུག་ཚུན་ལ་རྒྱལ་བ་རྡོ་རྗེ་འཆང་གི་རྒྱལ་ཐབས་ཟིན་པར་་་་་
འགྱུར་བའི་ཐུན་མོང་མ་ཡིན་པ་རིགས་འཛིན་པའི་སྡོམ་པ་དང་འབྲེལ་བར་ལན་་་
དུ་མའི་བར་བསྐྱར་བཞེས་གནང་སྟེ། རྩ་བའི་བླ་མ་ཉིས་ཆར་ལས་སྡོམ་པ་གསུམ་
གའི་བཀའ་དྲིན་ནོད་པར་མཛད་ཅིང་། ནོད་པ་ཙམ་དུ་བཞག་པ་མ་ཡིན་པར།
ཕར་ཕྱིན་བསྡུས་པ་ལས། ཚུལ་ཁྲིམས་ཉམས་པས་རང་དོན་མི་ནུས་ན། །གཞན་
དོན་ཚུལ་ལ་མཐུ་ཡོད་ག་ལས་འོང་། །དེ་ཕྱིར་གཞན་དོན་ལེགས་པར་བརྩོན་པ་
ཡིས། །འདི་ལ་རིམ་གྲོ་གློད་པར་རིགས་མ་ཡིན། །ཞེས་དང་། ལྷ་རྫས་དགའ་རྒྱུ་
མི་ཡི་ལོངས་སྤྱོད་དང་། །བདེ་མཆོག་རོ་མཆོག་ལྷ་ཡི་ཕུན་སུམ་ཚོགས། །ཚུལ་
ཁྲིམས་རྒྱུས་བྱུང་ཅི་ཞིག་ངོ་མཚར་ཆེ། །སངས་རྒྱས་ཆོས་རྣམས་དེ་ལས་བྱུང་ལ་
ལྟོས། །ཞེས་པའི་དོན་ནན་ཏན་དུ་དགོངས་ནས་ཞལ་གྱིས་བཞེས་པའི་ཚུལ་
ཁྲིམས་རྣམས་སྤྱན་གྱི་འབྲས་བུ་བཞིན་དུ་སྐྱོང་བར་མཛད་ཅིང་། སྐུ་ཆོས་དབུ་
སྔས་ཀྱི་སྒམ་ནང་དུ་གཞུག་རུང་མིན་དང་། སྐུ་ལྟེམས་པའི་ཚུལ་གནང་སྐབས་
སྨན་བསྟེན་པར་བྱོན་ཚེ་དྲེལ་བུ་མོ་ལ་བཅིབས་པ་ལ་ཕམ་ལྷག་གི་ཆར་གཏོགས་ཀྱི་
ལྟུང་བ་འབྱུང་མིན་སོགས་སྐྱབས་རྗེ་རྡོ་རྗེ་འཆང་ལ་ཆེད་དུ་ཞུས་པར་བླ་མ་མཆོག་
ནས་ཀྱང་ཚུལ་ཁྲིམས་རིན་པོ་ཆེར་གཅེས་སྤྲས་གནང་བ་ལ་ངོ་མཚར་བའི་་་་་་
བསྔགས་བརྗོད་མཛད་པ་བདག་ཅག་གིས་ཀྱང་དངོས་སུ་ཐོས་ཏེ་བླ་ཆེན་ཕལ་་་་་
གྱིས་འགྲན་པར་མི་བཟོད་པའི་རྣམ་ཐར་གྱི་ཡང་རྩེ་ཞིག་གོ། ། །
781



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གཉིས་པ་དགེ་ཆོས་སྡུད་པའི་ཚུལ་ཁྲིམས་ཐུགས་ཉམས་སུ་བསྟར་བའི་ཚུལ་་
ནི། འཇམ་མགོན་རྒྱལ་བའི་དབང་པོས། བྱང་ཆུབ་ཆེན་པོའི་ཕྱིར་དགེ་བ་
བསགས་པ་གང་ཅི་ཡང་རུང་དེ་དག་ཐམས་ཅད་ནི་མདོར་བསྡུ་ན་དགེ་བའི་ཆོས་་
སྡུད་པའི་ཚུལ་ཁྲིམས་ཞེས་བྱའོ། །ཞེས་གསུངས་པ་ལྟར། རང་གི་རྒྱུད་སྨིན་པར་
བྱ་བའི་ཕྱིར་དུ་ཕྱིན་དྲུག་ལ་སོགས་པའི་དགེ་བའི་ཆོས་རང་རྒྱུད་ལ་མ་སྐྱེས་པ་་་་་
བསྐྱེད་ཅིང་སྐྱེས་ཟིན་མ་ཉམས་པར་གོང་ནས་གོང་དུ་སྤེལ་བར་མཛད་དེ། སྐུའི་
ན་ཚོད་ཀྱི་མྱུ་གུ་ཕྲ་མོའི་དུས་ནས་བཟུང་སྐུ་ཚེ་འདིའི་དབང་དུ་བྱས་པའི་མཛད་
པ་རྫོགས་པའི་བར་དུ་རྒྱལ་བའི་གསུང་རབ་ཀྱི་དོན་མཐའ་དག་ལ་ཐོས་པ་དང་་་་
བསམས་པ་དང་བསྒོམས་པས་རྒྱུད་ལ་སྦྱར་བའི་ཚུལ་མཛད་པ་ནི། ཇི་སྐད་དུ།
རང་དང་གཞན་ལ་ཕན་པའི་ཕྱིར། ཐོས་པས་ངོམས་པར་མི་བྱ་སྟེ། །ས་གསུམ་
བརྙེས་པའི་འཕགས་པ་ཡང་། །ཐོས་པས་ངོམས་པ་མེད་ལ་ལྟོས། །ཞེས་གསུངས་
པ་ལྟར། སྐོམ་པས་གདུངས་པའི་སྐྱེ་བོ་དག་གིས་ཆུ་དོན་དུ་གཉེར་བ་བཞིན།
ཡོངས་སུ་རྫོགས་པའི་དགེ་བའི་བཤེས་གཉེན་རྣམས་ཚུལ་བཞིན་དུ་བསྟེན་པའི་སྒོ་
ནས། གཞུང་ལུགས་ཆེན་མོ་རྣམས་ཀྱི་དོན་རིགས་པ་དྲི་མ་མེད་པས་འབྱེད་པ་ལ་
ཐོག་མར་གལ་ཆེ་བ་བསྡུས་སྦྱོར་གཉིས་ཀྱི་དོན་ལན་དུ་མའི་བར་དུ་གསན་པར་་་་་
མཛད་ཅིང་། རྒྱལ་ཚབ་དམ་པ་མི་ཕམ་མགོན་པོས་ཤེས་རབ་ཀྱི་ཕ་རོལ་ཏུ་ཕྱིན་
པའི་མདོའི་སྦས་དོན་གསལ་བར་བཀོད་པ་བསྟན་བཅོས་མངོན་པར་རྟོགས་པའི་
རྒྱན་རྒྱ་བོད་ཀྱི་འགྲེལ་བ་ཆེན་པོ་རྣམས་དང་སྦྲགས་པའི་སྒོས་སེམས་བསྐྱེད་ཡན་་་
ལན་གཉིས་དང་། ཡང་དག་མཐའི་བར་གཅིག་སྟེ་ལན་གསུམ་ཡོངས་འཛིན་ཆོས་
ཀྱི་རྒྱལ་པོ་ཡབ་སྲས་ལས་གསན་ཅིང༌། གཞན་ཡང་སྤྱི་ཟུར་ཉིས་ཆར་བསྡོམས་
པས་དབང་བརྒྱ་དང་སུམ་ཅུར་ཉེ་བ། ལྷག་ལྷ་སོ་སོའི་སྤྱི་ཟུར་གྱི་རྗེས་གནང་
གྲངས་མང་བ། རྗེ་ཐམས་ཅད་མཁྱེན་པ་ཙོང་ཁ་པ་ཆེན་པོའི་མདོ་སྔགས་ཀྱི་
782



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར། །
ལེགས་བཤད་རྣམས་ལས་ད་ལྟ་བཤད་ལུང་དང་ཁྲིད་གང་བཞུགས་ཀྱི་གཙོས་་་་་
གཞུང་ཆེན་དུ་མའི་བཤད་ལུང་དང་། དབུས་བརྒྱུད་དང་གཙང་བརྒྱུད་ལམ་རིམ་
གྱི་ཁྲིད་སོགས་ཁྲིད་ཀྱི་སྐོར་ཚན་ཆེ་བ། རྗེ་ཡབ་སྲས་གསུམ་གྱི་གསུང་འབུམ་གྱི་
ལུང་གང་ཡོད་སོགས་དང་ཐོར་བུའི་སྐོར་ཕོན་ཆེ་བ་བཅས་གསན་པར་མཛད་དོ། །
གསན་པ་དེ་ཡང་སྣོད་ཅེས་བྱ་བ་དང་སློབ་མ་ཞེས་བྱ་བ་དོན་དང་མཐུན་པར་་་་་
མཛད་དེ། སྣོད་ཀྱི་སྐྱོན་གསུམ་དང་བྲལ་བར་ཆུད་མ་ཟོས་པར་གསན་པའི་དོན་
རྣམས་ཐུགས་རྒྱུད་ལ་སྦྱར་བའི་སྒོ་ནས་བསམས་པ་དང་། བསམས་པའི་དོན་
རྣམས་མི་བརྗེད་པར་བྱ་བའི་ཕྱིར་ཡང་དང་ཡང་དུ་འདྲིས་ཤིང་གོམས་པར་་་་་
མཛད་པས། རྗེ་རོལ་བའི་རྡོ་རྗེས། ཐོབ་ཐོབ་ཉན་ཉན་རྣམ་གྲངས་གསོག་གསོག་
ནས། །རྒྱུད་ལ་འགེལ་དུས་མེད་པའི་སློབ་མ་རྣམས། །དབུལ་བོས་ཕྱུག་པོའི་ནོར་
བགྲང་ཇི་བཞིན་དུ། །དགོས་དུས་རང་ལ་ཕན་པ་ཤིན་ཏུ་དཀའ། །ཞེས་གསུངས་
པ་ལྟར་མ་གྱུར་པར་མཛད་དོ། །མཆོད་པའི་ཡུལ་རྣམ་པར་དག་པ་རྣམས་ལ་ཟང་
ཟིང་གི་མཆོད་པ་རྒྱ་ཆེན་པོ་དང་། ཉམ་ཐག་པའི་འགྲོ་བ་རྣམས་ལ་དབུགས་
འབྱིན་པའི་མཁོ་བ་སྩོལ་བའི་སྦྱིན་པ་དང་། ཁས་བླངས་པའི་སྡོམ་པ་གསུམ་གྱི་མི་
མཐུན་ཕྱོགས་གྱིས་མ་གོས་པའི་ཚུལ་ཁྲིམས་དང་། ཆོས་ཀྱི་ཕྱིར་དཀའ་སྤྱད་
རྣམས་ལ་ཅི་མི་སྙམ་པའི་བཟོད་པ་དང་། ཐོས་བསམ་སྒོམ་པའི་ཉམས་བཞེས་ལ་
གུས་རྟག་བརྩོན་པས་སྦྱོར་བའི་བརྩོན་འགྲུས་དང་། ཡང་དག་པའི་དོན་ལ་རྩེ་
གཅིག་ཏུ་སེམས་པ་དང་སོ་སོར་དཔྱོད་པའི་བསམ་གཏན་དང་ཤེས་རབ་ཀྱི་ཕར་་་
རོལ་ཏུ་ཕྱིན་པ་རྣམས་རེ་རེར་ཡང་ཕར་ཕྱིན་དྲུག་ལྡན་དུ་ཐུགས་ཉམས་སུ་བསྟར་
བ་རྣམ་ཐར་རྒྱས་བཤད་ཀྱིས་དཔོག་ནུས་ཤིང་། ཚོགས་བསགས་ཀྱིས་རྒྱབ་ཕྱོགས་
ཏེ་ཉིན་འགར་འབད་པ་བྱུང་ན་སྟོང་ཉིད་རྟོགས་པ་ལ་དཀའ་བ་མི་འདུག་སྙམ།
ཞེས་རྡོ་རྗེ་འཆང་ཨ་བྷྱའི་ཞབས་ཀྱི་སྙན་དུ་ཕུལ་བ་རྗེ་དེ་ཉིད་ལས་བདག་གིས་་་་
783



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཐོས་སོ། །
གསུམ་པ་སེམས་ཅན་དོན་བྱེད་ཀྱི་ཚུལ་ཁྲིམས་ལ་བསླབ་པའི་ཚུལ་ནི། བྱང་
ཆུབ་གཞུང་ལམ་ལས། བྱང་ཆུབ་སེམས་དཔའི་སེམས་ཅན་ལ་ཕན་འདོགས་པའི་
ཚུལ་ཁྲིམས་གང་ཞེ་ན། དེ་ནི་མདོར་བསྡུས་ན་རྣམ་པ་བཅུ་གཅིག་རིག་པར་བྱ་སྟེ།
གྲོགས་བྱ་དགོས་པ་དང༌། ཐབས་ལ་རྨོངས་པ་དང་། ཕན་འདོགས་པ་དང་།
འཇིགས་པས་ཉེན་པ་དང་། མྱ་ངན་གྱིས་གཟིར་བ་དང༌། ཡོ་བྱད་ཀྱིས་ཕོངས་པ་
དང་། གནས་འཆའ་བར་འདོད་པ་དང་། བློ་མཐུན་པར་འདོད་པ་དང་། ཡང་
དག་པར་ཞུགས་པ་དང་། ལོག་པར་ཞུགས་པ་དང་། རྫུ་འཕྲུལ་གྱིས་གདུལ་བར་
བྱ་བ་རྣམས་ཀྱི་དོན་ཇི་ལྟར་རིགས་པར་སྒྲུབ་པའོ། །ཞེས་གསུངས་པ་ལྟར།
སེམས་ཅན་གྱི་དོན་བྱ་བ་བཅུ་གཅིག་གི་སྒོ་ནས་གང་ལ་གང་འདུལ་གྱིས་གདུལ་་་་
བར་བྱ་བ་རྣམས་ལ་ཁམས་དང་བསམ་པ་དང་མོས་པ་བག་ལ་ཉལ་ཇི་ལྟ་བ་་་་་་་
བཞིན་འདི་དང་ཕྱི་མའི་དོན་ཁ་ན་མ་ཐོ་བ་མེད་པར་སྒྲུབ་པར་མཛད་པ་ཡིན་ཏེ།
ནད་པ་དང་འཇིགས་པས་ཉེན་པ་དང་འདི་ཕྱིར་ཕན་པའི་དོན་ལ་རྨོངས་པ་སོ་་་་
སོར་དེ་དག་སེལ་བའི་ཐབས་ལུང་བསྟན་པའི་སྒོ་ནས་གྲོགས་མཛད་ཅིང་། མོས་
འདོད་དང་བསྟུན་ཏེ་རྒྱུད་ལ་ཕན་པའི་ཆོས་སྟོན་ཅིང་ཆོས་སྡེ་སོ་སོར་བཅས་་་་་་་
ཁྲིམས་སོགས་ཀྱི་བཀའ་ཁྱབ་མཛད་པས་ཐབས་ལ་རྨོངས་པའི་དོན་དང་། དགེ་
བའི་བཤེས་གཉེན་རྣམས་ལ་བྱས་པ་གཟོ་བའི་ཕུ་དུད་དང་ཟང་ཟིང་གི་མཆོད་པ་་
སོགས་དང་རང་ཉིད་ལ་བརྟེན་པ་རྣམས་ལ་འཕྲལ་ཡུན་གྱི་ཕན་བསྒྲུབ་པས་ཕན་་་་
འདོགས་པའི་དོན་དང་། གཤོག་ཁ་སོ་སོར་སྡེ་འཁྲུག་སེལ་བར་མཛད་པ་དང་
གཤིན་པོ་རྣམས་འཁོར་བ་དང་ངན་སོང་ལས་སྒྲོལ་བའི་ཐབས་ལྷོ་སྒོ་དང་བསྔོ་་་་
སྨོན་ཉམས་བཞེས་ཀྱི་སྒོ་ནས་ཉམ་ཆུང་རྣམས་འཇིགས་པ་ལས་སྐྱོབ་པས་འཇིགས་
པས་ཉེན་པའི་དོན་དང་། གཉེན་བཤེས་དང་བྲལ་བ་སོགས་ལ་མི་རྟག་པའི་ཞལ་
784



EEEE，
རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
གདམས་ལ་སོགས་པས་མྱ་ངན་གྱིས་གཟིར་བའི་དོན་དང་། འཚོ་བས་ཕོངས་པ་
ལ་ཟས་གོས་སོགས་ཀྱི་གནང་ཆ་མཛད་དེ་ཡོ་བྱད་ཀྱིས་ཕོངས་པའི་དོན་དང་། རྗེ་
རང་ཉིད་ལ་རེ་བའི་གདུལ་བྱ་མཐའ་ཡས་པ་སྐུ་བཞིའི་ས་བོན་ཐེབས་ངེས་ཀྱི་་་་་
དབང་བཞིའི་བདུད་རྩི་དང་། གཞན་ཡང་གདམས་ངག་བརྒྱད་དང་རྗེས་བསྟན་
ལྔའི་ཆོས་བསྟན་པས་གནས་ཆ་བར་འདོད་པའི་དོན་དང་། གདུལ་བྱ་སོ་སོའི་
བསམ་པ་དང་མཐུན་པའི་ཆོས་སྤྱོད་ཀྱི་ཉམས་བཞེས་དང་བློ་དང་མཐུན་པའི་་་་་
གསུང་གི་གདངས་སྙན་པོའི་སྒོ་ནས་དབུགས་འབྱིན་པ་སོགས་ཀྱིས་བློ་དང་མཐུན་
པར་འདོད་པའི་དོན་དང་། གདན་ས་སོ་སོར་ཆོས་མཐུན་གྱི་ལེགས་མཛད་ལ་
བརྩོན་པ་རྣམས་དང་རྣམ་དཀར་གྱི་རིགས་བགྱིས་པའི་དད་ལྡན་སོ་སོར་བློ་དང་
མཐུན་པའི་གཟེངས་བསྟོད་ཀྱི་སྒོ་ནས་ཡང་དག་པར་ཞུགས་པའི་དོན་དང༌།
ཚུལ་ཁྲིམས་འཆལ་བ་རྣམས་དང་འགྲིག་འགལ་གྱི་བྱ་བ་བགྱིས་པ་རྣམས་ལ་རྨད་་་
བབ་པ་སོགས་ཀྱིས་ལོག་པར་ཞུགས་པའི་དོན་དང་། དགེ་ལྡན་པའི་བཤེས་
གཉེན་ཆེན་པོ་རྣམས་ཀྱི་རྣམ་ཐར་ལྟར་མཐུན་སྣང་རང་གི་ཡོན་ཏན་སྦ་བ་ལ་་་་་
དགྱེས་པ་མ་གཏོགས་རྫུ་འཕྲུལ་གྱི་བཀོད་པ་ལ་མངའ་བརྙེས་པས་རྫུ་འཕྲུལ་གྱིས་་་
གདུལ་བར་བྱ་བའི་དོན་མཛད་པའི་སྒོ་ནས་སྐུ་གསུང་ཐུགས་ཀྱི་འཕྲིན་ལས་་་་་་་
མཐའ་དག་གཞན་དོན་ཁོ་ནར་གཞོལ་ཞིང་། ཁྱད་པར་གསུང་གསང་གི་མཛད་
པས་སྨིན་པར་བྱས་པའི་སློབ་བུ་གདན་ས་ཆེན་པོ་གསུམ་གྱི་བླ་སྤྲུལ་དགེ་བའི་་་་་་
བཤེས་གཉེན་རྣམས་དང་། བསྟན་བདག་སོ་སོས་མཚོན་དྲག་པའི་མི་རྗེ་མང་པོ་
སོགས་དད་ལྡན་གྱི་སྐྱེ་བོ་སྐྱ་བཙུན་བགྲང་ལས་འདས་པ་བསྐྲུན་པ་སོགས་རྣམ་་་་་
ཐར་དཀྱུས་སུ་གསལ་བ་ལྟར་ཡིན་པས་རྣམ་པར་ཐར་བའམ་རྟོགས་པ་བརྗོད་པ་་་
ཞེས་བྱ་བའི་དོན་དམན་ལྷག་མེད་པར་ཚང་བ་ཡིན་ནོ། །དེ་ལྟར་ན་བྱང་ཆུབ་
སེམས་དཔའི་ས་ལས་ཚུལ་ཁྲིམས་གསུམ་བཤད་ཟིན་པའི་འོག་ཏུ། དེ་ལ་ནི་
785



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འདས་པའི་བྱང་ཆུབ་སེམས་དཔའ་བྱང་ཆུབ་ཆེན་པོ་འདོད་པ་རྣམས་ཀྱིས་ཀྱང་་་་
བསླབས་སོ། །མ་འོངས་པ་རྣམས་ཀྱང་སློབ་པར་འགྱུར་རོ། ད་ལྟར་ཕྱོགས་བཅུའི་
འཇིག་རྟེན་གྱི་ཁམས་མཐའ་ཡས་མུ་མེད་པ་ན་གནས་ཀྱང་སློབ་བོ། །ཞེས་
གསུངས་པ་ལྟར་བྱང་སེམས་ཆེན་པོ་རྣམས་ཀྱི་མཛད་པ་ནི་ཚུལ་ཁྲིམས་གསུམ་གྱི་་་
སྡོམ་གྱི་བསྡུས་པ་དེ་ལྟ་བུ་ཡིན་པས་སྐལ་བ་དང་ལྡན་པའི་གདུལ་བྱ་རྣམས་ཀྱིས་་་
ཚུལ་དེ་དད་པའི་གསོས་སུ་འཁྱེར་བར་རིགས་སོ། །སྨྲས་པ། །
འཇམ་དཔལ་སྙིང་བོའི་ལུགས་བཟང་བསྟན་པའི་དར་ཆེན་པོ། །སྲིད་རྩེར་
བསྒྲེངས་པའི་སྙན་པ་དཀར་པོའི་སྤྲིངས་ཡིག་གི །ཨུཏྤལ་སར་བའི་རྣ་ལུང་མ་
སྨད་ཕྱོགས་བྲལ་གྱི། །བུ་མོའི་ཐོས་པ་འཛིན་པའི་དྲུང་ན་གར་དུ་བསྒྱུར། །རྒྱལ་
སྲས་སྤྱོད་པ་རླབས་ཆེན་མཐའ་ཡས་རྒྱུན། །མི་མཉམ་ཚུལ་ཁྲིམས་ཕ་རོལ་ཕྱིན་
པའི་ཀློང༌། །གང་དུ་གཞོལ་བའི་བདེན་གསུང་ནམ་མཁའི་ཡང། །འཕགས་བོད་
མཁས་པའི་མཁས་པ་རྣམས་ཀྱིས་བསྒྲགས། །དམ་པའི་བསྔགས་པ་ཕྲ་མོས་མ་
བཟུང་བའི། །ཉེས་པར་སྤྱོད་པ་ཁ་ན་མ་ཐོའི་སྐྱོན། །ཆ་ཤས་ཙམ་ཡང་འཇུག་པའི་
གོ་སྐབས་གང་། །རིང་དུ་བོར་བའི་དགེ་མཚན་ཅི་ཡང་མཚར། །རང་དོན་ཐ་མལ་
སྣང་བ་རྡུལ་ཕྲ་མོའི། །དྲི་མས་ཡོངས་སུ་མ་སྦགས་དྭངས་པའི་ཆབ། །ཇི་བཞིན་
ཁྱོད་ཐུགས་རྫིང་བུར་ཐུན་མོང་དང༌། །ཐུན་མོང་མིན་པའི་ཚུལ་ཁྲིམས་བདུད་
རྩིས་གཏམས། །རང་རྒྱུད་ཨ་མྲའི་འབྲས་བུ་མ་སྨིན་པ། །དད་བརྩོན་ཡུར་བར་
དྲངས་པའི་དགེ་ཚོགས་ཀྱི། །རྒྱུན་བཟང་སར་བའི་རླན་དང་ལྡན་པ་ལས། །
ཡོངས་སུ་སྨིན་པའི་དགེ་མཚན་ཅི་ཡང་ཤར། །ཕ་མཐའ་བྲལ་བའི་སྦྱིན་སོགས་
སོར་མོའི་གདུབ། །བཟུང་བའི་མོད་ལ་རྒྱལ་སྲས་དམ་པའི་སྤྱོད། །མ་ལུས་འདི་ཡི་
ལག་མཐིལ་སྐྱེད་མོས་ཚལ། །བསྟེན་པའི་མཛེས་སྡུག་ཉིད་དུ་རྗེས་སུ་སྟོན། །
མཁའ་མཉམ་འགྲོ་བའི་ཚོགས་ལ་བུ་གཅིག་པུ། །ཇི་བཞིན་རྗེས་སུ་བརྩེ་བས་དམ་
786



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
དུ་བཟུང་། །རྒྱུ་དེས་ཁྱོད་ཉིད་འགྲོ་བའི་མ་མ་སྟེ། །མ་མ་གཞན་གྱིས་ཇི་ལྟར་
མཚོན་པར་ནུས། །དེ་ཕྱིར་བརྩེ་ཆེན་ཞགས་པ་མ་ལྷོད་པས། །ཇི་ལྟར་ཕན་པའི་
དོན་བཟང་སྦྲང་རྩི་ཡི། །བསྒོ་སྐལ་སྙོམས་པར་བརྡལ་བའི་ལེགས་བྱས་ཀྱིས། །
རྒྱལ་སྲས་གཞན་ལས་ལྷག་པའི་གོ་ཆ་བགོས། །དེ་སྐད་ཡོན་ཏན་རིན་ཆེན་དམ་
པའི་ཚོགས། །རྗེས་སུ་དཔོག་པའི་སྙན་ཚིག་མེ་ཏོག་ཕྲེང༌། །སྤྱོད་བཟང་སྐལ་བར་
ལྡན་པའི་ལེགས་བྲིས་བུའི། །མགུལ་བར་སྤེལ་བའི་དགེ་མཚན་ཟད་མི་ཤེས། །
ཞེས་པ་ནི་བར་སྐབས་ཚིགས་བཅད་དོ། །
ད་ནི་རེ་ཞིག་སྐུ་ཚེ་འདིའི་མཛད་པ་ཡོངས་སུ་རྫོགས་པ་ན་བསམ་བཞིན་་་་་
མཛད་པའི་ཐ་མ་བསྟན་པའི་ཚུལ་བརྗོད་པར་བྱ་སྟེ། སྐུ་སྙུན་དྭངས་སྐྱེད་ཆེ་བར་
མ་བྱུང་བ་ལ་བརྟེན། གྲོ་ཞུན་ཟླ་བའི་ཚེས་གསུམ་ནས་བླ་བྲང་རང་ནས། རྒྱལ་
བའི་བཀའ་དང་རྗེའི་གསུང་འབུམ་དག་སྒྲོགས། ཚེ་ཐར་མང་བོ། གདན་ས་སོ་སོ་
ནས་ཞབས་རིམ་ཕོན་ཆེར་བསྒྲུབས་ཤིང་། གནས་ཕུག་གི་སྨན་ཆུའི་འཕྲོད་བསྟེན་
བདུན་གཉིས་ཀྱི་རིང་མཛད་ཀྱང་དྭངས་སྐྱེད་མ་བྱུང་། ཉིན་གཅིག་སྐུ་གམ་དུ་
དྲུང་ཡིག་ཆེན་མོ་གཅིག་པུ་ཡོད་སྐབས་ཤིག་བསྡུ་རིམ་གྱི་ཚིག་རྣམས་གསུངས་ཏེ་་་
རེ་ཤིག་ཞལ་དབུགས་ཀྱི་རྒྱུ་བ་ཡང་མི་མངོན་པར་བཞུགས་པ་ནི་རིང་མིན་་་་་་་་
གཟུགས་སྐུ་བསྡུ་བའི་བརྡར་སྣང་། རྐ་ཆུ་ཁ་བ་རྣམས་ནས་ལོ་རྗེས་མར་དུས་
འཁོར་དབང་ཆེན་གྱི་སྙན་སྐུལ་ཞུས་པར་མ་འོངས་པའི་རྟེན་འབྲེལ་ཁྱད་པར་་་་་
ཅན་ལ་དགོངས་ནས་ཞལ་བཞེས་མཛད། རིམ་གྱིས་སྐུ་ཁམས་ཇེ་ལོད་དུ་གྱུར་
པར་བརྟེན། བླ་མ་རྡོ་རྗེ་འཆང་ཡབ་སྲས་ཀྱི་མདུན་མི་སྣ་ཆེད་མངགས་བགྱིས་
པར་ཡབ་སྲས་ནས་ཀྱང་ཞབས་བརྟན་རིམ་གྲོའི་གསུང་བཀོད་དང༌། བརྟན་
བཞུགས་ཀྱི་ཞུ་ཡིག་ནན་ཏན་ཕུལ་བར་དེ་ལས་གསུང་ཡག་པོ་ཅིག་གནང་ཞེས་་་་་
དགྱེས་ཉམས་མཛད། ཡབ་སྲས་ཀྱིས་ལྗགས་བཀོད་གང་ཡོད་དང་། རྗེ་འཇམ་
787



སྒྲི
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
དབྱངས་བཞད་པར་ཆེད་ཞུ་བགྱིས་དོན་ལྟར་ཞབས་བརྟན་གང་ཡོད་ཉིན་མཚན་
སྦྲེལ་ནས་བསྒྲུབས་པར། བརྒྱད་སྟོང་བརྒྱ་ཚར། རྣམ་རྒྱལ་གཟུངས་རིང་འབུམ་
ལྷག བླ་མཆོད་ཚོགས་འབུམ། ཡིག་བརྒྱ། གཙུག་ཏོར་འཁོར་སྒྱུར་གྱི་ཕྲེང་སྔགས་
བྱེ་བ་ཁ་ཤས། ཆོས་སྐྱོང་སྤྱི་སྒེར་གྱི་བསྐང་འཕྲིན་སོགས་མཐའ་ཡས་པ་བསྒྲུབས།
དེ་འཕྲལ་གདན་ས་ཆེན་མོའི་ལས་སྣེ་བླ་གྲྭ་བཅས་ཀྱི་འདུས་སྤྱི་ནས་བརྟན་་་་་་
བཞུགས་ཕུལ་བར་ཞལ་བཞེས་བཟང་པོ་དང་། ཚེ་ཐར་ཁྲི་ལྷག་སོགས་ཞབས་
རིམ་གྱི་ལྗགས་བཀོད་ཀྱང་ཁ་ཤས་སྩལ། རེ་ཤིག་དྭངས་སྐྱེད་ཆེ་ཙམ་བྱུང་བས་
དེར་འཁོད་ཐམས་ཅད་དབུགས་ཕྱུང་བར་གྱུར་ཅིང་། སྔ་རྟིང་སྙུན་འདྲི་བ་མང་
དུ་བྱུང་བར་བྱིན་རླབས་དང་། དྲག་ཞན་བབ་བསྟུན་གྱིས་ཕེབས་སྒོ་སྩལ། ཉིན་
བདུན་རིང་རྐྱང་ཚའི་ཆབ་ཚན་གྱི་འཕྲོད་བསྟེན་དང་། རྐ་ཆུ་ཁར་གསོན་གཤིན་
གྱི་དད་ལྡན་སོ་སོའི་དོན་དུ་ཕེབས་བཞུད་སྟེང་འདོད་ཆོས་བསྔོ་སྨོན་སོགས་ཕྱག་་་
ཏུ་བསྟར། མགོ་ཟླའི་བཅུ་གཅིག་ལ་བཞུགས་སྒར་བཏེག་སྟེ་ཧོར་གཙང་ཕྱོགས་སུ་
ཆིབས་ཞལ་བསྒྱུར་བར། ཤིས་ཚང་སེར་སྐྱའི་བསུ་བཀོད་དང་བཅས་དཔོན་ཚང་
དུ་ཞབས་སོར་བཀོད་དེ་འདོད་ཆོས་འགའ་དང་། རྟ་ཐབ་ཀྱི་བསུ་བ་དང་བཅས་
ཨ་མཆོག་ཉི་མ་ལུང་དུ་ཕེབས་ཏེ་རོང་འབྲོག་ལ་ལ་བཙས་དང་དགྲ་ལྷ་དཔངས་་་་
བསྟོད་སོགས་གནང༌། རྨོག་རུ་ནས་གདན་ཞུ་ནན་ཆེ་བ་ལྟར་སླར་ཕེབས་དགོས་
བྱུང་སྟེ། ཟམ་ཚའི་ཕྱོགས་ནས་རྟ་བ་ལྔ་བརྒྱའི་ཆིབས་བསུ་དང་བཅས་ཕེབས། །
ཚོགས་པར་མང་ཇ་དང༌། སྐྱ་སེར་གྱི་འདུས་པ་མང་བོར་གྲུབ་རྒྱལ་ཚེ་དབང་སྩལ་
ཅིང༌། དགོན་པས་འདོན་རྟའི་རྒྱུགས་འབུལ་སོགས་ལ་གཟིགས་པ་བསྐྱངས།
རྒྱལ་ཟླའི་ཚེས་གཅིག་ལ་རི་བོ་ཆེར་མཚོ་ལ་ཁྲུས་དང་གཏེར་གཞུག་པ་དང་རིམ་་་་
གྲོའང་འགའ་མཛད་ཅིང་མཛོ་ཚང་ལའང་དེ་བཞིན་བཀའ་དྲིན་བསྐྱངས། ཚེས་
གསུམ་ནས་རིམ་གྱིས་རྗེས་ཚང་སྤང་རིའི་གཤོག་སྤྱི། སྟག་ལུང་མདོ་བ་སྨད་རྒྱ་
788



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བཅས་བརྒྱུད་དེ་ཕེབས་པར། ཚེས་དགུ་ལ་ཧོར་ཚང་གི་བསུ་བ་དང་པོར་འབྱོར་
ཞིང་། གཙོས་སྒར་གྲོང་ནས་བསུ་བཀོད་རྒྱ་ཆེན་དང་བཅས་བླ་བྲང་དུ་ཕྱགས་
ཕེབས། གསེར་ཁྲི་རིན་པོ་ཆེར་མཇལ་འཕྲད་དང་། སེར་སྐྱའི་འདུས་པ་མང་བོར་
གྲུབ་རྒྱལ་ཚེ་དབང་སྩལ། གསོལ་སྟོན་རྒྱས་པའི་ཐོག་རིགས་སྨྲ་གཉིས་ཀྱིས་འབེལ་
གཏམ་དང་། ཁྲི་བས་མཎྜལ་བཤད་པ་དང་སྦྲགས་དངོས་འབུལ་ཡང་ཞུས། ཁ་རྒྱ་
སྨད་པ་སོགས་ཀྱིས་བཀུར་སྟི་དང་བཅས་སྟག་མགོའི་ཐང་དུ་ཤག་ཆུའི་ཞིང་སྐྱོང་་་
ཆེན་པོ་བསང་རྫས་ཀྱིས་མགུ་བར་བྱས། བཅུ་གསུམ་ཉིན་ཧོར་ཚང་དང་གཏེར་
ལུང་སེར་སྐྱའི་ཆིབས་བསུ་བདག་གིར་མཛད་དེ་གཏེར་ལུང་བླ་བྲང་དུ་བསེ་་་་་་་
མཆོག་སྤྲུལ་དང་ཞལ་འཛོམས་པར་དར་གནང་དང་གཟིགས་པ་རྒྱ་ཆེན་མཛད།
དེ་གའི་སེར་སྐྱའི་འདུས་པ་ལ་གྲུབ་རྒྱལ་ཚེ་དབང་དང་བསེའི་སྤྲུལ་སྐུར་ཚེ་སྒྲུབ་་་་
དང་ངུར་སྨྲིག་གསར་དུ་སྒྲོན། བཅུ་བཞི་ནས་སྔར་གྱི་སྙུན་གཞི་བལྡབས་འཕར་
དུ་བཞེས་པར། གཏེར་ལུང་ནང་ནས་དངོས་འབུལ་དང་བརྟན་བཞུགས་གསོལ་
འདེབས་ཞུས་ཤིང༌། ཧོར་ཚང་གཤོག་བཞི་དང་། བླ་བྲང་ཟི་ལེན་མཐོ་བར་
གྲགས་པ་མི་དབང་བློ་བཟང་ཚེ་དབང་གི་དམག་མི་རྣམས་ཀྱིས་བསུ་བ་དོན་ཡོད་་་
པར་མཛད་དེ། བཅོ་ལྔ་ལ་ཧོར་ཚང་ཀིརྟིའི་སྒར་གསར་དུ་གྲགས་པ་དགེ་ལྡན་
བསྟན་འཕེལ་གླིང་དུ་སེར་སྤྲེངས་དང་བཅས་འདུ་ཁང་ཆེན་མོར་ཞབས་སོར་་་་་་་
བཀོད་པར་གསོལ་སྟོན་ཞུས་ཤིང་བླ་བྲང་དུ་གཞི་ཕབ། སྐུའི་སྙུན་གཞི་ཇེ་ལོད་དུ་
སོང་བར་བརྟེན། རྡོ་རྗེ་འཆང་ཆེན་པོ་འཇིགས་མེད་མཚན་ཅན་གདན་འདྲེན་
དང་། པེ་ཚང་དུ་མཱ་ལིན་ལ་དྲི་གཏུགས་ཀྱིས་སྨན་པ་མཁས་པ་གསུམ་ཙམ་ལས་
གང་བཟང་རྗེ་རང་ལ་ཞུས་པར་ཕྱི་མ་ལ་མོ་བཟང་ཞེས་གསུངས་ནས་སྐུའི་འཕྲོད་་
བསྟེན་ལ་ཕེབས་རྒྱུར་ཐུགས་དགྱེས་ཉམས་ཆེ་བ་མཛད་པ་ཡང་སྨད་ཕྱོགས་སུ་་་་་
དགོངས་པ་ཆོས་དབྱིངས་སུ་གཟིགས་རྒྱུའི་རྟགས་སུ་མངོན། ཉེར་དྲུག་ལ་བླ་མ་
789



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
རྡོ་རྗེ་འཆང་ཆེན་པོ་ཆེད་གཉེར་གྱིས་ཕེབས་པར། རྡོ་རྗེ་འཆང་ནས་ཕྲན་བུ་
ཐུགས་ལ་བཏགས་ཏེ་མགྱོགས་ཤད་ཀྱིས་ཕེབས་པ་བཀའ་དྲིན་ཤིན་ཏུ་ཆེ་ཞེས་་་་་་་
ཐུགས་ཧ་ཅང་དགྱེས་ཉམས་མཛད། བླ་མའི་གསུང་ལས། སང་མཇལ་ཁ་ཞུ་ཞེས་
མདུན་བཅར་རྣམས་བརྒྱུད་ནས་སྙན་སྒྲོན་ཕུལ་ན་ཡང་ས་རིབ་ཙམ་ལ་དྲུང་ཡིག་་་་
ཆེན་མོར་སྐུ་མདུན་དུ་སུ་ཡོད་ལྟོས་དང་འུ་གཉིས་མཇལ་དུ་འགྲོ་གསུངས་ནས་་་་་
ཕེབས་ཏེ་མཇལ་དར་རྩེ་སྤྲོད་གནང་ཞིང་ཐུགས་ཡིད་གཅིག་འདྲེས་ཀྱི་གསུང་་་་་་
འཕྲོས་མཛད་ཅིང་རྡོ་རྗེ་འཆང་ཆེན་པོའི་ཞབས་པད་ནས་ཀྱང་ཞབས་རིམ་དུ་་་་་
དབྱུག་གུའི་གཏོར་བསྔོས་དང་གཏེར་ལུང་སྨན་པ་འོད་ཟེར་བ་དང་བཀའ་བགྲོས་
ཀྱིས་བཞེས་སྨན་ཡང་ཕུལ། དགུང་ལོ་ཉེར་གཅིག་པ་རབ་རྒྱལ་ལྕགས་སྦྲུལ(སྤྱི་
ལོ༡༩༤༡) གནམ་ལོ་གསར་ཚེས་སྐབས། སྐུ་བབ་ཤིན་ཏུ་ལྕི་ཡང་ཐུགས་སྟོབས་
ཆེར་བཞེས་ཀྱིས་གྲྭ་ཚང་ལ་མཇལ་ཁ་ཞིག་ཀྱང་མ་བཏང་ན་འདི་རྣམས་སྙིང་རྗེ་་་་
གསུངས་ནས་ཕྱག་དབང་དང་རིགས་སྨྲ་གཉིས་ཀྱིས་ཚོགས་ལངས་བྱས་པར་ཡང་་
གསན་ཞིང་གཏེར་ལུང་བླ་བྲང་། ཧོར་ཚང་སྒར་ལུང་། གཙོས་སྒར་ལུང་སོགས་
ཀྱི་ལོ་གསར་འབུལ་མི་རིམ་པར་བྱུང་། རྒྱའི་སྨན་པ་བསྟེན་པའི་ཆེད་ཚེས་ལྔར་
ཡབ་སྲས་ལྷན་ཅིག་ཆིབས་བཏེགས་ཏེ། པེ་ཚང་དུ་ཕེབས་པར་ཀྲུའུ་ཞི་མཱ་ལིན་
ནས་ཀྱང་ཆིབས་བསུ་བཀུར་བཟོ་དང་བཅས་ཚེས་དྲུག་ལ་པེ་ཚང་སྐྱེད་ཚལ་དུ་་་་་
ཞབས་བཀོད་པར་ཀྲུའུ་ཞི་ནས་ཀྱང་སྟོན་འཁོར་ཐམས་ཅད་ལ་ཤངས་ལེན་རྒྱ་ཆེ་་་
བ་བསྟབས། བཅུ་གཅིག་ལ་ཀ་ཅུ་ནས་སྨན་པ་སླེབས་ཏེ་ལྟ་རྟོག་དང་། རྡོ་རྗེ་
འཆང་ཆེན་པོ་ནས་གདན་ས་ཆེན་པོ་སོ་སོར་ཞབས་རིམ་གྱི་བཀོད་ཁྱབ་སྩལ་བ་་་་
ལྟར། ཧོར་ཚང་། གཙོས། གཏེར་ལུང་། གདན་ས་སོགས་ནས་ཞབས་རིམ་ཉིན་
མཚན་མེད་པར་བསྒྲུབས། དེ་སྐབས་ལྷ་མོ་ནས་བགྲེས་གཞོན་ཐམས་ཅད་བློ་མ་
བདེ་བར་གནས་ཆུང་སྐུ་ཁོག་པའི་རྟེན་དུ་སྤྱན་དྲངས་པར་འཕྲིན་ལས་རྒྱལ་པོ་་་་
790



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
བབས་ཏེ་ལུང་བསྟན་མང་དུ་སྩལ་བ་ལས། ཧེ་ཧེ། བྱང་རྟ་མཆོག་གིས་སྟོང་
གསུམ་བསྐོར་བའི་དུས། །དགུང་གཡུ་འབྲུག་གི་ཁ་ནས་གཏམ་སྙན་ཐོས། །ཤར་
སྟག་མོའི་བུ་ལ་ཅོད་པན་འདོགས། །གཡང་ལུག་ཆུང་དགྱེས་པ་འདེན་ནའོ། །
ཞེས་བྱུང་བ་རིང་མིན་ཆོས་དབྱིངས་སུ་གཟིམས་ནས་ཡང་སྤྲུལ་ཤར་ཐེ་རོང་སྟག་་་
མོ་ནས་འབྱོན་པའི་ལུང་བསྟན་གསལ་བོ་ཞིག་གོ། །མཐའ་ཡས་ཚང་སོགས་བླ་
སྤྲུལ་ཁག་དང་། མཁན་པོ་ལས་ཟུར། གྲྭ་རིགས་དད་ལྡན་མང་བོ་སོགས་སྙན་
འདྲིར་ཟམ་མ་ཆད་པ་བྱུང༌། ཉེར་གསུམ་ཕྱི་དྲོ་སྤོས་བཟང་པོ་མཆོད་དགོས་
གསུངས་ནས་སྤོས་མང་བོ་སྒྲོན་ཏེ། བདུག་སྤོས་ཕལ་ཆེར་སོགས་དང་། ཚུལ་
ཁྲིམས་བསླབ་པ་རིན་པོ་ཆེ་སོགས་དང་། ཇི་ལྟར་ནོད་པའི་བསླབ་བཞེས་སོགས་
གསུང་ཞིང་། རྡོ་རྗེ་འཆང་ཡབ་སྲས་ཀྱི་ཕྱག་བཞེས་སྨོན་ལམ་གྱི་ཁ་བསྒྱུར་ལ་
བསྔགས་པ་མཛད་པའང་དགོངས་གཞི་ཟབ་པར་སྣང༌། བླ་མ་མཆོག་ནས་རེ་
ཞིག་མཛད་སྒོ་འགའི་ཆེད་རེབ་གོང་ཕྱོགས་སུ་ཕེབས་རྒྱུར་དགོངས་ཁྲོལ་ཞུས་ཏེ་་་
ཡབ་སྲས་ཐ་མའི་མཇལ་ཁའི་བྱིན་རླབས་ཞུ་རེས་བགྱིས་མཐར་ཉེར་བཞིའི་ཉིན་་་་
ཆིབས་བཏེགས། ཉེར་དགུའི་ཉིན་དཔའ་ཡོན་དུ་ཤིང་སློང་བྱེད་དགོས་གསུང་
ནས་གྲ་བསྒྲིག་ཞལ་བཀོད་སྩལ་ཅིང་། དྲུང་ཡིག་པར་སང་གནམ་ཐང་དགོས་
པས། དངོས་པོ་མེད་པའི་སྒོམ་པ་མེད་སོགས་དང་། རྩ་ཤེའི་མཆོད་བརྗོད་ཐོན་
ལ་གནམ་ལ་ཕུ་ཐོབ་གསུངས་པ་བཞིན་བགྱིས་པས་གནམ་ཁ་འཇམ་པ་བྱུང་བར་་་
སྐྱེད་ཚལ་དུ་གཟིམས་སྦིས་ཕིབས་པར། ཞལ་འདོན་གླེགས་བམ་དང་ལམ་རིམ་
ཆུང་དུ་རྡོ་རྗེ་འཆང་ཆེན་པོ་ཡབ་སྲས་ཀྱི་སྐུ་གྲོ་རྣམས་བཀྲམ་པའི་མདུན་དུ་མཆོད་
པའི་སྐོར་དང་བཞེས་ཕུད་སོགས་བཤམས་ནས་སྐུ་དབོན་དམ་པ་དང་དྲུང་ཡིག་་་་
པར་ཁྱེད་གཉིས་ནས་གྲོགས་གྱིས་གསུངས་པ་བཞིན་རྗེ་རང་གིས་དབུ་བསྐུལ་ཏེ་་་
ཡབ་སྲས་གསུམ་གས་བླ་མཆོད། དགའ་ལྷ། དམིགས་བརྩེ་མ། རྡོ་རྗེ་འཆང་ཨ་བྷུ
791



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འི་ཞབས་ཀྱི་མཚན་སྔགས་སོགས་ཞལ་འདོན་གནང་ཞིང་དགྱེས་ཉམས་ཆེ་བར་་་་་
མཛད། ཕྱི་དྲོ་འཇིགས་བྱེད་དང་མཇུག་ཏུ་སྨོན་ལམ་སྐབས་དམིགས་ཀྱིས་བཀར་
བའི་ཐུགས་སྨོན་སྨིན་རྒྱས་གནང་། སྐུ་དབོན་ནས་སྐུའི་སྙུན་གཞི་མྱུར་དྭངས་
དང་སྐུ་ཚེ་བརྟན་ངོས་འཆད་རྩོད་རྩོམ་པའི་མཛད་བཟང་མཁའ་ཁྱབ་ཏུ་སྐྱོང་་་་་
དགོས་པའི་རྒྱུ་མཚན་སྙན་དུ་ཕུལ་བར། ཐོས་བསམ་རྒྱ་ཆེན་པོ་ཞིག་བྱས་ཏེ་རྗེའི་
ལྟ་བུའི་ལེགས་བཤད་གཙོར་གྱུར་གྱི་འཆད་རྩོད་རྩོམ་པའི་སྒོ་ནས་གྲྭ་ཚང་ལ་ཕན་་
ཐོགས་པ་ཞིག་ཨེ་ཡོང་སྙམ་མེད་ན་ཡུམ་ཞེས་ཕེབས་པ་ནི་གང་ཅིའི་རྟེན་འབྲེལ་མ་
ནོར་བ་བྱུང་ན་ཡང་སྲིད་ཕྱི་མར་དགོངས་སྣང་། ཕྱི་ཉིན་ནས་ཞལ་འདོན་སོགས་
གསུང་བཞེད་མི་གནང་བ་ཡོངས་འཛིན་དམ་པས་ཞལ་འདོན་གྱི་མཇུག་བསྡུས་པ་
འདྲ་གསུངས་པ་དོན་གནས་སུ་གྱུར་ཅིང་། གསོལ་ཁ་བར་འུ་གཉིས་ནས་གཏང་
རག་གི་ཚུལ་དུ་བསང་གཏོང་གསུངས་ནས་བསང་རྒྱ་ཆེན་གནང་བ་དང་། སྐུ་
རྩེད་ཀྱི་ཚུལ་དུ་བླ་ཆས་ཅན་གྱི་རྟ་ཞོན་ཞིག་ཆེད་དུ་བསྐྲུན་བཅུག་སྟེ་འཇམ་་་་་་་་
དབྱངས་བསོད་ནམས་ལ་གཏད་ནས། འདི་ཁྱོད་ཀྱིས་བདག་གྱིས་དང་ནང་བའི་
དཀོར་བདག་བྱས་ཆོག་དེ་ཁྱོད་ལ་དྲང་དོན་བཤད་པ་ཡིན། ངེས་དོན་ཁྱོད་ཀྱིས་
ཤེས་དགོས་གསུངས་པ་དང་། གསོལ་ཁ་བར་འཆད་རྩོད་རྩོམ་གསུམ་གྱི་སྒོ་ནས་
བསྟན་འགྲོའི་དོན་རྒྱ་ཆེན་བྱེད་རྒྱུ་བསམ་ཀྱང་དཀའ་མོ་ཞིག་རེད། ཅེས་གསུངས་
པ་སོགས་རེ་ཞིག་ཞིང་འདིར་གདུལ་བར་བྱ་བ་རྣམས་ཀྱི་དོན་ཡོངས་སུ་རྫོགས་་་་
ནས་བསམ་བཞིན་སྐུའི་བཀོད་པ་བསྡུ་བ་ལ་ཕྱོགས་པར་གྱུར་ཏེ། དབོ་ཟླའི་ཟླ་བ་
ཉ་གང་བ་ཡར་ངོའི་རྫོགས་པ་གསུམ་པ་ཤར་བའི་ཕྱི་དྲོ་ཁ་བྱང་དུ་འཁོར་ནས་་་་་
འདུག་དགོས་གསུངས་པ་ལྟར་བཞུགས་ཤིང་། སྲོད་དུས་འཇམ་དབྱངས་བསོད་
ནམས་ཞེས་འབོད་པ་གནང་ནས་ཇ་ཁྱེར་ཤོག་གསུངས་པར་གསོལ་ཇ་ཧུབ་གསུམ་
ཙམ་བཞེས་ཤིང་། སྐུ་དབོན་ལ་གཟིགས་ནས་ཞལ་འཛུམ་པ་དང་བཅས་གདངས་
792



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
དམའ་བས། སྐྱེ་བ་ཀུན་ཏུ་ཡང་དག་བླ་མ་དང་། ཞེས་སོགས་ཚིགས་བཅད་
གཅིག་གསུངས་ནས། དེས་ཆོག་གསུང་ཞིང་རིམ་གྱིས་སྐུ་ཇེ་ལྷོད་དུ་གྱུར་པར།
ཡོངས་འཛིན་ཚང་དང་སྐུ་དབོན་གཉིས་ཀྱིས་གཙོས་ཞབས་པད་དུ་འཁོད་པ་་་་་་
རྣམས་ནས་རྗེ་བཙུན་སྙིང་རྗེའི་གཏེར་ཆེན་རྒྱ་ཡུལ་མྱ་ངམ་གྱི་ཐང་ནས་བདག་་་་་
ཅག་ཐུགས་ཀྱིས་དོར་ཏེ་ཕེབས་ཚུལ་ཡོད་དམ། འོན་ཀྱང་དུས་ཀུན་ཐུགས་རྗེས་
མི་འདོར་བར་སྐུ་ཚེ་བརྟན་ཅིང་མཛད་འཕྲིན་བསྟན་འགྲོའི་སྨན་ཡོན་དུ་ཆེ་བའི་
མཆོག་སྤྲུལ་མཚུངས་པ་མེད་པ་ཞིག་གིས་མྱུར་དུ་རྗེས་སུ་འཛིན་པའི་ཐུགས་རྗེས་་་
གཟིགས། ཞེས་སྨྲེ་ངག་གིས་ཞུས་པར་འོ་ཡ་འོ་ཡ་ཞེས་གསུང་ཞིང་། གཟིམས་
མལ་དུ་བཞུགས་པ་དང་མཉམ་དུ་ཕྱག་གཡས་ཞལ་འགྲམ་དུ་བཞག གཡོན་པ་
བརྐྱངས་ཏེ། སེངྒེ་ཉལ་སྟབས་ཀྱིས་བཞུགས་ནས། སྟོང་བ་གསུམ་རིམ་གྱིས་ཐིམ་
ཞིང་ཐམས་ཅད་སྟོང་བ་འོད་གསལ་མངོན་དུ་མཛད་དེ་བསམ་བཞིན་གཟུགས་་་་་
སྐུའི་བཀོད་པ་བསྡུས་ནས་མྱ་ངན་ལས་འདས་སོ། །དེ་ཡང་སྔར་གཏེར་ལུང་ནས་
སྟུན་བལྡབས་འཕར་དུ་བཞེས་སྐབས་ས་གཡོ་བ་དང་། ལོ་སྔ་མར་གཟིམས་ཁང་
གི་ཁྱམས་སུ་མཚན་མོ་འུག་པས་སྐད་སྒྲོགས་པ་དང་། མཆོག་དམན་མང་བོར་
རྨིས་ལྟས་མི་ལེགས་པ་སྣ་ཚོགས་བྱུང་བ་སོགས་དགོངས་པ་ཆོས་དབྱིངས་སུ་ཐིམ་་་
པའི་ལྟས་མང་དུ་བྱུང་འདུག་གོ། །སྐུ་གམ་དུ་འཁོད་པ་ཡོངས་འཛིན་དམ་པ། སྐུ་
དབོན་ཆེ་ཆུང་། མཁར་དགུའི་དཔོན་ཆུང་། དྲུང་ཡིག་ཆེན་མོ་སོགས་དེར་འཁོད་
ཐམས་ཅད། འདི་ཕྱིའི་གཏན་གྱི་སྐྱབས་གནས་ཉག་གཅིག་དང་བྲལ་བའི་མྱ་ངན་
གྱི་ཁུར་བཟོད་གླགས་མེད་པས་ནོན་ཏེ་ཁོང་ནས་སྙིང་བཏོན་པ་ལྟ་བུའི་སྡུག་་་་་་
བསྔལ་གྱི་ངང་དུ་དར་ཅིག་ལུས་པར། ཡོངས་འཛིན་དམ་པས་རང་ཅག་གིས་སོ་
སོའི་གདོང་ལ་ལྟོས་ཏེ་ངུས་པས་མི་ཕན་པས་རེབ་གོང་དུ་རྡོ་རྗེ་འཆང་གདན་་་་་
འདྲེན་དུ་འགྲོ་དགོས་ཞེས་གྲོས་མགོ་བཏོན་ཏེ་ཕོ་ཉ་བ་འཕྲལ་དུ་བརྫངས། རྡོ་རྗེ་
793



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཆང་རེབ་གོང་ཕྱོགས་སུ་ཕེབས་སྐབས་ཡོངས་འཛིན་དམ་པར་ཁོ་བོ་རྟག་འཛིན་
ཆེ་བས་སྐུ་སྐྲུན་ལ་སྐྱོན་མེད་བསམ་མོད། འོན་ཀྱང་མི་ལེགས་པ་རེ་བྱུང་ན་འདི་
ལྟར་གྱིས། ཞེས་ཐུགས་དམ་གསལ་འདེབས་ཞུ་ཚུལ་དང་། གདུང་ལ་སྲི་ཞུ་སྒྲུབ་
ཚུལ་ཞལ་བཀོད་སྩལ་ཡོད་པ་ལྟར། ཡོངས་འཛིན་རིན་པོ་ཆེས་ཆོས་གོས་གསོལ་
ཏེ་ཐུགས་དམ་གསལ་འདེབས་གསུང་གདངས་མཐོན་པོས་སྙན་དུ་བསྒྲགས།
གདུང་མདུན་དུ་མཆོད་པ་གང་འབྱོར་བཤམས་ཏེ་ཞལ་བཞུགས་དུས་ལྟར་ཞལ་་་་
འདོན་རྣམས་ཡོངས་འཛིན་ཚང་ནས་ཉིན་བཞིན་གནང་མུས་སུ་རེ་ཞིག་གསང་སྒོ་
བྱས། བཅུ་དྲུག་ལ་རེབ་གོང་ནས་ཡོངས་འཛིན་ཆོས་ཀྱི་ཉི་མ་སུ་དྷཱིའི་མཚན་ཅན་
སྐུའི་སྙུན་འདྲིར་ཆེད་ཕེབས་གནང་བར་དགོངས་པ་གཞན་དུ་གཏད་པ་དང་་་་
འཛོམས་པས། སྙན་སྐུལ་ཕུལ་བ་ལྟར་མཆོག་སྤྲུལ་མྱུར་འབྱོན་གྱི་སྨོན་ཚིག་འཕྲལ་
དུ་བཀའ་རྩོམ་གནང་། ། རྡོ་རྗེ་འཆང་ནས་ཀྱང་གཏམ་ངན་གསན་འཕྲལ་ནས་
ཉིན་མཚན་སྦྲེལ་ཏེ་ཕེབས་པ་བཅུ་དགུ་ལ་འབྱོར་བར་བརྟེན། ཡོངས་འཛིན་ཆོས་
ཀྱི་རྒྱལ་པོ་དང་ཡབ་སྲས་ཉིས་ཆར་ནས་ཕྱག་བདར་གྱིས་ཁྲུས་འབུལ་བ་དང་། དྲི་
བཟང་གིས་བྱུགས་པ་དང་། གནས་ཡིག་གདགས་པ་དང་། དར་གྱིས་དཀྲིས་པ་
དང༌། སྔགས་འཆིང་འབུལ་བ་སོགས་གདུང་ཆོག་བཞིན་སྲི་ཞུ་དམན་ལྷག་ཏུ་མ་
སོང་བ་ཞུས་ཤིང་། ཆོས་གོས་རྣམ་གསུམ་དང་ཆས་འཇུག་རྣམས་ཕུལ་བའི་
མདུན་མཆོད་ཚོགས་རྒྱ་ཆེ་བས་མཆོད་དེ། བླ་མ་རྡོ་རྗེ་འཆང་གིས་ཡོངས་འཛིན་
རྣམ་གཉིས། ཚེ་ཏན་ཞབས་དྲུང༌། སྨོན་ལམ་ཚང་། འགར་དགེ་ཚང་སོགས་
དཔོན་སློབ་བཅུ་ཕྲག་གིས་རིན་ཆེན་སྒྲོན་མེ་བཞིན་གདུང་ཆོག་བཏང་སྟེ། ཕྱི་
ཉིན་ནས་ཡོངས་འཛིན་ཀླུ་སྒྲུབ་རིན་པོ་ཆེ་སོགས་ནས་གདུང་ཆོག་དང་། ཡང་རྗེ་
རྡོ་རྗེ་འཆང་ཆེན་པོར་ཡང་སྙན་སྐུལ་ཞུས་པ་ལྟར་མྱུར་འབྱོན་དང་རྗེས་འཛིན་་་་་
སྨོན་ཚིག་བཀའ་རྩོམ་གནང་བ་དང་། ཡོངས་འཛིན་མཆོག་ནས་སྩལ་བའི་མྱུར་
794



པ་•.....
རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
འབྱོན་གྱི་སྨོན་ཚིག་བཅས་ཆགས་མེད་ཀྱིས་གདུང་ཤུགས་དྲག་པོས་གསོལ་བ་་་་་
བཏབ། ཀྲུའུ་ཞི་ནས་ཀྱང་གདུང་མདུན་དུ་མཆོད་པའི་བཀོད་པ་དང༌། ཉེ་བར་
འོངས་པ་རྣམས་ལ་འཚོ་ཆས་གང་དགོས་བསྟར། ཉི་ཤུའི་ཉིན་སྐུ་གདུང་རིན་པོ་
ཆེ་ཕེབས་བྱམས་སུ་སྤྱན་དྲངས་ཏེ། རྡོ་རྗེ་འཆང་ཡབ་སྲས་དང་། ཀྲུའུ་ཞིའི་མི་སྣ་
སོགས་ནས་གདུང་སྐྱེལ་དང་བཅས་ཧོར་ཚང་གདན་སར་འབྱོར་བར་ཚོགས་པ་་་་
ཡོངས་ནས་གདུང་མཇལ་དང་། མཆོད་པའི་བྱེ་བྲག་དུ་མས་མཆོད་དེ་སྐྱོར་
སྦྱངས་དང་གསོལ་འདེབས་མཚན་འཁྱོངས་བྱས་པར་ཚོགས་ཡོངས་ལ་གོར་་
གཉིས་རེའི་སྐུ་འགྱེད་བཏང་། གཏེར་ལུང་སོགས་དེ་ཕྱོགས་ཀྱི་དགོན་པ་སོ་སོ་
ནས་གདུང་མདུན་དུ་བདག་འཇུག་ལེན་པ་དང་ཆོས་སྤྱོད་ཀྱི་སྐོར་ཉམས་བཞེས་་་་
སོགས་ཉིན་ལྟར་བྱུང་། ཉེར་ལྔའི་ཉིན་སྒར་བཏེགས་ཏེ་རིམ་བཞིན་གཙོས་ལ་
འབྱོར་བར་སྐྱོར་སྦྱངས། བདག་འཇུག ཆོས་སྤྱོད། ཉམས་བཞེས་སོགས་སྒྲུབ་
པའི་མཆོད་པ་དང་། ཟང་ཟིང་གི་མཆོད་པ་རྒྱ་ཆེར་ཉམས་སུ་བསྟར་བར་ཚོགས་
སུ་མང་འགྱེད་སོགས་གང་རྒྱས་བསྐྲུན། རིམ་པར་འཁྲུངས་གཞིས་ནས་ཡབ་རྗེ་
དམ་པ་སོགས་དང་། གདན་ས་ནས་དད་འདུས་བླ་གྲྭ་ཕལ་མོ་ཆེ་སྔ་ཕྱིར་ཕེབས་
ཏེ་ཐམས་ཅད་ནས་མྱ་ངན་གྱི་གདུང་ཤུགས་དྲག་པོས་གསོལ་བ་བཏབ་པར་་་་་་་
གནམ་གང་ཉིན་ཉི་མ་ནུབ་ཙམ་ན་སྐུ་གདུང་བཞུགས་གནས་དང་གདན་སའི་་་་་་
བར་འོད་དམར་པོས་སྦྲེལ་བ་བྱུང་བ་ནི་རྗེས་སུ་འཛིན་པའི་རྟགས་ཁྱད་པར་ཅན་་
དུ་མངོན། ནག་ཟླའི་ཚེས་གཅིག་ལ་གདན་སར་འབྱོར་འཕྲལ་ཚོགས་པ་ཡོངས་ལ་
གདུང་མཇལ་དང་། སྐུ་གདུང་རིན་པོ་ཆེ་ཟ་མ་ཏོག་ཏུ་བཞུགས་སུ་གསོལ་བའི་
མདུན་དུ་སྣ་ལྔའི་མཆོད་པ་རྒྱ་ཆེ་ལ་གྲངས་མང་བོས་མཆོད་དེ་གདན་ས་རང་གི་་་་
བླ་སྤྲུལ་ཁག་དང་དགེ་བའི་བཤེས་གཉེན་རྣམས་དང་ཚོགས་པ་བྱིངས་ཀྱིས་གདུང་
ཤུགས་དྲག་པོས་ཐུགས་དགོངས་ཟབ་མོ་ཡོངས་སུ་རྫོགས་པ་དང༌། མྱུར་བར་
795



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
མཆོག་སྤྲུལ་དམ་པས་རྗེས་སུ་འཛིན་པའི་ཕྱིར། འགྲེལ་ཆུང་དོན་གསལ། ལེགས་
བཤད་སྙིང་པོ། བཀའ་པོད་སོ་སོའི་རྩ་བ། ལམ་རིམ། བློ་གླིང་ཡིག་ཆའི་སྐོར་
དང་། སྔགས་ཀྱི་གཞུང་ཆེ་ཕྲ་སོགས་ཀྱི་སྐྱོར་སྦྱངས། བདེ་གསང་འཇིགས་དུས་
ཀུན་རིག་རྣམ་སྣང་མི་འཁྲུགས་པ་སོགས་རྒྱུད་སྡེ་བཞི་ཆར་གྱི་ཡི་དམ་སོ་སོའི་་་་་་
བདག་འཇུག་དང་ཆོས་སྤྱོད་སོ་སོའི་ཉམས་བཞེས་རྣམས་རྗེས་འཛིན་དང་ཡང་་་་་
སྤྲུལ་མྱུར་འབྱོན་གྱི་ཐུགས་སྨོན་རྒྱ་གང་ཆེས་ཁ་བསྒྱུར་ཏེ་ས་གའི་ཚེས་ལྔའི་བར་་་་
ཉིན་མཚན་བར་མ་ཆད་པར་མཛད། དེ་བཞིན་རྔ་ཡུལ་དགེ་ལྡན་ལེགས་བཤད་
གླིང་སོགས་ཕྱོགས་སོ་སོ་ནས་འདུས་པའི་དགེ་འདུན་རྣམས་ནས་ཀྱང་ཆོས་སྤྱོད་་་་
ཉམས་བཞེས་དང་། ། དད་ལྡན་གྱི་སྐྱེ་བོ་ཕོ་མོའི་ཚོགས་ཀྱིས་ཀྱང་གདུང་ཤུགས་
ཀྱིས་གསོལ་འདེབས་སྙིང་ནས་ཞུས་ཤིང་། རྡོ་རྗེ་འཆང་ཨ་བྷྱའི་ཞབས་ཀྱིས་
ལྗགས་བཀོད་བཞིན་ཐུགས་དགོངས་ཟབ་མོ་ཡོངས་སུ་རྫོགས་པའི་ཆ་རྐྱེན་དུ།།
བཟང་སྤྱོད་སུམ་ཁྲི་ལྷག མི་འཁྲུགས་པ་དང་ཐམས་ཅད་རིག་པའི་རྩ་སྔགས་བྱེ་
བ་མང་བོ། བསྟན་འབར་མ་དང་དགེ་ལྡན་བསྟན་པ་རྒྱས་པའི་སྨོན་ལམ་འབུམ་
ཁ་ཤས། མཆོག་སྤྲུལ་མྱུར་འབྱོན་གྱི་སྨོན་ཚིག་འབུམ་ལྷག རྒྱན་འཇུག་ཁྲི་ཚར་
མང་བོ་བཅས་བསྒྲུབས། ཚེས་ལྔའི་སྔ་དྲོར་སྐུ་གདུང་རིན་པོ་ཆེ་གཟིམས་ཆུང་ར་
བར་མྱང་འདས་ཀྱི་མཆོད་རྟེན་བཞེངས་པའི་སྙིང་བོར་བཞུགས་སུ་གསོལ་ཏེ་་་་་་
ཞུགས་ལ་ཕུལ་བར་འོད་དམར་སེར་གྱིས་ཕྱོགས་ཀུན་དང་། དཀར་ལ་སྲབ་པའི་
དུ་བ་འོ་སྤྲིས་ཆགས་པ་ལྟ་བུས་ཆོས་སྡེ་ཆེན་པོའི་སྟེང་ཀུན་ཁྱབ་པ་དང༌། དྲི་ཞིམ་
པོ་ཕྱོགས་སུ་འཐུལ་བ་ནི་ལྷ་རྣམས་ཀྱིས་མཆོད་པའི་སྤྲིན་གྱིས་མཆོད་པ་དང་།
སྐུའི་ཕྲེང་བར་འཕྲིན་ལས་ཀྱིས་སྐྱོང་བར་འགྱུར་བའི་རྟེན་འབྲེལ་གྱི་སྒོ་ངོ་མཚར་་་
བའོ། །ཉིན་གསུམ་ནས་གདུང་ཁང་ཞལ་ཕྱེ་བར། གདུང་རུས་ལ་སྟོན་པ་དང་ཚེ་
དཔག་མེད་ཀྱི་སྐུ་གཉིས་ཤིན་ཏུ་གསལ་བ། སྒྲོལ་ལྗང་དང་ཆོས་རྒྱལ་ཕྱི་སྒྲུབ་ཀྱི་
796



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
རྣམ་པ་དོད་ཙམ། ཡིག་འབྲུ་དུ་མ་དང༌། དུང་དཀར་གྱི་དབྱིབས་གསལ་བར་
མངོན་པ་སོགས་ཕེབས་སོ། །དེ་ཡང་། སྡོམ་གསུམ་རབ་དབྱེ་ལས། རིང་བསྲེལ་
དང་ནི་ཐུགས་དང་ལྗགས། །སྐུ་གཟུགས་ལ་སོགས་རུས་པ་ལས། །འབྱུང་བའི་རྒྱུ་
མཚན་ཅུང་ཟད་དཔྱད། །ཞེས་གདུང་རྟགས་ནི་རྫས་སྦྱོར་སོགས་ལ་བརྟེན་པའི་
རྫུན་མ་མང་བས་དགག་བཞག་མཛད་ཀྱང་། དེ་ཉིད་ལས། འཕགས་པ་གསུམ་གྱི་
རིང་བསྲེལ་ནི། །ཡོན་ཏན་སྟོབས་ཀྱིས་འབྱུང་བ་སྟེ། །ལུས་ཅན་རྣམས་ཀྱི་བསོད་
ནམས་རྟེན། །འབྱུང་ཁུངས་ལས་བྱུང་རིན་ཆེན་འདྲ། །ཞེས་གསུངས་པ་ལྟར། །
འདས་རྟགས་དང་གདུང་རྟགས་སུ་དབུ་མའི་ལྟ་བ་ཅན་ལ་ནམ་མཁའ་དྭངས་པ།
ཁྲིམས་གཙང་ལ་མེ་ཏོག་གི་ཆར། བྱང་ཆུབ་སེམས་དཔའ་ལ་རིང་བསྲེལ། བསྐྱེད་
རིམ་པ་ལ་ལྷ་སྐུ། རྡོར་བཟླས་ཅན་ལ་ཡིག་འབྲུ། ཕྱིར་མི་ལྡོག་པ་ལ་དུང་གཡས་
འཁྱིལ། འཁོར་བ་མི་སྤོང་བའི་སེམས་དཔའ་ལ་ཐུགས་ལྗགས་སྤྱན་གསུམ་འབྱུང་
བར་བཤད་པ་དང་མཐུན་ཞིང༌། ཇི་སྐད་དུ། སྒོ་གསུམ་ལྕགས་ཁམས་ཐབས་
མཁས་གསེར་འགྱུར་རྩིས། །རྡོ་རྗེ་རྣམ་གསུམ་དག་པའི་གསེར་སྦྱངས་སུ། །བསྒྱུར་
བའི་ཡོན་ཏན་མཚོན་བྱེད་གདོས་བཅས་ལུས། །ལྷག་པའི་ལྷ་སྐུར་རྩོལ་མེད་ངང་
གིས་གྲུབ། །མདོ་སྔགས་ཡོངས་སུ་རྫོགས་པའི་ལམ་བཟང་པོ། །རྩེ་གཅིག་བསྒྲུབས་
འབྲས་འབྱུང་ལུས་འོད་ཕུང་དུ། །དྭངས་པ་མིན་ཡང་ལྷ་སྐུར་གསལ་རྫོགས་པས། །
དགེ་ལྡན་བརྒྱུད་པའི་ཁྱད་ཆོས་གོ་བར་གྱིས། །ཞེས་གསུངས་པའི་མཛད་པ་
འཁྲུལ་བ་མེད་པའོ། །དེ་ལྟ་བུའི་རིང་བསྲེལ་རིན་པོ་ཆེའི་མདུན་དུ་མཆོད་པའི་བྱེ་
བྲག་མང་བོ་བཤམས་ཤིང་། ཆུ་རྟའི( སྤྱི་ལོ༡༩༤༢） དབྱར་ཚ་ཁོ་ནས་མགར་བ་
མཁས་པ་བཀུག་སྟེ་ཡང་སྤྲུལ་རྗེས་མ་རྣམས་ཀྱི་སྐུ་ཚེ་ཡུན་བརྟན་གྱི་རྟེན་འབྲེལ་་་་
དང་བསྒྲིགས་དངུལ་རྐྱང་ལས་རྣམ་རྒྱལ་མཆོད་རྟེན་ནམ་སྐུ་ཚེ་བྱིན་གྱིས་བརླབས་
པའི་མཆོད་རྟེན་རིན་པོ་ཆེ་སྣ་ཚོགས་པའི་འཕྲ་རྒྱན་གྱིས་སྤྲས་པ་ཆེ་ཚད་དུ་ལོངས་
797



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པ་བསྒྲུབས་པའི་སྙིང་བོར་གདུང་རུས་བཞུགས་སུ་གསོལ་བའི་བུམ་ནང་དུ་འདྲ་་་
སྐུ་ཁྲུར་ལོངས་དང་ནང་དུ་རྟེན་མང་བོས་ཕྱུར་བུར་གང་སྟེ། སྐྱེ་རྒུའི་བསོད་
ནམས་ཀྱི་ཞིང་དུ་རྗེ་བློ་བཟང་འཕྲིན་ལས་ཀྱི་སྐུ་གདུང་ཆེན་མོའི་གཡས་སུ་་་་་་་་
བཞུགས་པ་འདི་ལགས་སོ། །གདུང་མདུན་དུ་ཕྱོགས་ཡས་མས་ཀྱི་ཆེ་ཕྲ་རྣམས་
ནས་འཁོས་བསྟུན་གྱི་མཆོད་པའི་དངོས་པོ་བསམ་གྱིས་མི་ཁྱབ་པས་མཆོད་པའི་
ཚུལ་ནི། སྨད་ཕྱོགས་ནས་ཁྱབ་བདག་བླ་མ་ཡབ་སྲས། འདི་གའི་བླ་བྲང་ཆེན་མོ།
ཀ་རིང་སྐྱ་སེར་གཏེར་ལུང་ནང་ཆེན་དང་དེ་གའི་སྒར་གྲོང༌། ཧོར་ཚང་གཤོག་ཁ་
བཞིའི་སེར་སྐུ། གནམ་ལ། རོང་བར། ཁ་གྱ་སྟོད་སྨད། མཛོད་དགེ་བཅས་ཀྱི་བླ་
གྲྭ་དང་གཤོག་ཁག་སོ་སོ། གཙོས་བླ་བྲང་དང་སྒར་ལུང་། སོག་པོའི་ཆང་ཝང་།
ཨ་མཆོག་ཉི་མ་ལུང་། རྨེ་རྒྱུ། ཨ་མཆོག་སྨད་ཀྱི་ཚོ་བ་བརྒྱད། ཤིས་ཚང་། ཟམ་ཚ།
རྨོག་རུ། ཀླུ་ཆུང་། ཐེ་རོང་གཤོག་སོ་སོ་བཅས་ཀྱི་སེར་སྐྱ། རྔ་བ་ནས་རྗེ་རྒྱལ་
བསྟན་བདག་ཆེན་མོ་དེ་གའི་གྲྭ་ཚང་གི་བླ་གྲྭ་རྣམས་དང་། ཚ་ཁོ་ཕྱོགས་ནས་
མཆོག་རྩེ་རྒྱལ་པོ་དང་། མཁར་དགུའི་ང་རོ་སོགས་དང་། ཉེ་འཁོར་ནས་གསེར་
ཁྲི་ཁ་བ། བཞག་སྡོམ། རྐ་ཆུ་ཁ་བ་སོགས་ལྷ་སྡེ་རྣམས་དང་བཅས་པའི་བླ་སྤྲུལ་
དཔོན་ཁག་སོགས་སེར་སྐྱ་མཐའ་ཡས་པས་དངུལ་གོས་ཕྲུག་རྟ་ནོར་གྱི་དངོས་་་་་་
རྫས་དང་། གཞན་ཡང་མཆོད་པའི་དངོས་པོ་བསམ་གྱིས་མི་ཁྱབ་པས་མཆོད་
པར་བྱས་ཤིང་། བསྟན་འགྲོའི་བདེ་སྐྱིད་ལ་དགོངས་པའི་ཐུགས་བསྐྱེད་ཀྱི་གོ་ཆ་
ཡོངས་སུ་རྫོགས་པའི་ཆ་རྐྱེན་དུ། རྗེ་བཙུན་བླ་མ་མཆོག་གི་བཀའ་དྲིན་གསུམ་
ལྡན་གྱི་རྩ་བའི་བླ་མར་གྱུར་ཅིང་མཛད་པའི་སྒོ་ཐམས་ཅད་ལ་སྐུ་དངོས་དང་ཞལ་
བཀོད་གང་རིགས་ཀྱིས་ཁྱབ་པར་མཛད་པའི་བཀའ་དྲིན་གཞལ་བར་དཀའ་བ་་་་
གང་ཅིས། རྡོ་རྗེ་འཆང་ཆེན་པོ་ཨ་འི་མཚན་ཅན་གྱི་ཞབས་པད་དུ་དར་དང་
དངུལ་གོས་ཕྲུག་མཛོ་མོ༡རྟ་ཆེན ༡བཅས་ཡོངས་འཛིན་ཆོས་ཀྱི་ཉི་མ་བློ་བ་ཟད་་་་
798



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
དཔལ་བའི་ཞབས་པད་དུ་དར་གོས་ཁ༥རྡོ་ཚད༡མཛོ་མོ་གཅིག་བཅས་ཡོངས་་་་་
འཛིན་དམ་པ་ཀླུ་སྒྲུབ་རིན་པོ་ཆེར། དངུལ་གཅིག་གོས་ཕྲུག་སོགས་ཀྱི་དངོས་པོ་
སྤམ་མཐོ་བ། རྗེ་འཇམ་དབྱངས་བཞད་པ་རིན་པོ་ཆེ་དགོངས་རྫོགས་ཀྱི་མགོན་
དུ་བཀའ་དྲིན་ཡང་ཡང་ཞུས་ཀྱང་རྐྱེན་འགར་ཐུགས་དགོས་ཀྱིས་ཕེབས་རྒྱུར་མ་་་་
སོང་བར་བརྟེན་སྐུ་གམ་དུ་དངུལ་རྡོ་ཚད་གཉིས་དང་ཆིབས་ཆེ་ཆུང་། ཚུར་
གདན་ཞུས་ཀྱིས་ཆོས་དཔལ་ཞིང་བླ་མ་དཀར་པོ་བར། དངུལ་དྲུག ཆིབས་ཆེ་
ཆུང་སོགས་སྲང་སྟོང་ཕྲག་གཅིག་གི་ཁྱད་ནོར། སྟག་ཚ་ཚང་ལ་དངུལ་གསུམ་གྱི་
གཙོས་རྡོ་ཚད་བརྒྱད་ཀྱི་དངོས་རྫས། བླ་བྲང་རྒྱལ་མཁན་ཆེན་མཆོག་གི་སྤྲུལ་
པའི་སྐུར་དངུལ་གསུམ་དང་ཆིབས་ཆེན་སོགས་རྡོ་ཚད་བཅུའི་ཚོད་དང༌། འདི་
གར་ཡང་དངུལ་གསུམ་རྟ་ཆེན་སོགས་དངུལ་བདུན་གྱི་དོད་བསྐུར་གནང་དང་། །
གཞན་ཡང་བླ་སྤྲུལ་འབྲེལ་ཟབ་པ་རྣམས་ལ་བབ་བསྟུན་གྱི་དངོས་པོ་སྤམ་མཐོ་བ།
གདན་ས་ཆེན་མོར་མང་ཇ་ཉིན་འཁྱོངས་ལྔ། གསེར་ཁྲི་དགོན་དུ་མང་ཇ་ཉིན་
འཁྱོངས་གཉིས། བླ་བྲང་དུ་མང་ཇ། གདན་ས་རྔ་བའི་དགོན་གསར། ཚོ་བདུན།
མ་དགོན་སོགས་ཆོས་སྡེ་བཅུ་ཕྲག་བཞིར་ཉེ་བར་མང་ཇའི་བསྙེན་བཀུར་སོགས་་་་
དངོས་རྫས་མཐའ་ཡས་པས་བསྒྲུབས་ཤིང་། ཉེ་འཁོར་གྱི་སློང་མོ་བ་སོགས་ཟས་
གོས་ཀྱིས་ཚིམས་པར་བྱས་པས་མཚོན་རྣམ་པར་དཀར་བའི་དགེ་ཚོགས་རྒྱ་ཆེན་་་
པོ་འཕགས་པ་ཀུན་ཏུ་བཟང་པོའི་མཆོད་སྤྲིན་དང་ཆ་མཚུངས་པར་སྤྲོ་བ་ལ་སྐུའི་
ཕྲེང་བར་ཐུགས་བསྐྱེད་ཀྱི་གོ་ཆ་བརྟན་པོས་འཕྲིན་ལས་ཀྱི་གདུང་འདེགས་པ་ལ་་་
འགྲན་ཟླ་མེད་པ་སྐུ་དབོན་ཆེན་མོ་འཇམ་དབྱངས་བསོད་ནམས་ཀྱིས་ཁུར་བཞེས་
སོ། །དགོངས་རྫོགས་ཀྱི་རིམ་པ་རྣམས་ལེགས་པར་གྲུབ་ཟིན་ས་ག་ཟླ་བའི་ཉ་དང་
བསྟུན་བླ་མའི་ལྗགས་བཀོད་ལྟར་མཆོག་སྤྲུལ་མྱུར་ཕེབས་ཀྱི་ཞབས་བརྟན་གྱི་དབུ་
འཛུགས་རྒྱུར་རྒྱབ་རིར་བསང་གཏོང་བ་དང༌། ལྷ་ཁང་སོ་སོར་མཆོད་འབུལ་
799



སྒྲ
པ
རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
སྐབས། ཚོགས་ཆེན་འདུ་ཁང་སྟེང་དུང་བུས་པ་དང་མཉམ་དུ་ནམ་མཁའ་སྤྲིན་
གྱིས་ཁེབས་པའི་དབུས་ནས་ཉི་མའི་དཀྱིལ་འཁོར་གསལ་བར་ཤར་བ་དང༌།
མཆོད་མཇལ་གྱི་ལམ་དུ་སྣ་ཐུང་སྡེབ་གཅིག་རྙེད་པར། རྟེན་འདི་ལ་བརྟན་པར་
བཞུགས་སུ་གསོལ། བཞུགས་ནས་ཀྱང་གནས་འདིར་སྐྱེ་རྒུ་ཐམས་ཅད་དབང་དུ་
འདུ་ཞིང་། སྲིད་ཞིའི་དཔལ་འབྱོར་ཕུན་སུམ་ཚོགས་པ་ཐམས་ཅད་རང་དབང་
མེད་པར་དབང་དུ་འདུ་བར་མཛད་དུ་གསོལ། ཞེས་དང་། རྗེ་བཙུན་བཅོམ་ལྡན་
འདས་མས་རྗེས་སུ་བཟུང་སྟེ་མཆོག་མཐུན་གྱི་དངོས་གྲུབ་བདེ་བླག་ཏུ་འགྲུབ་པ་་་
སོགས་ཡོན་ཏན་བསམ་གྱིས་མི་ཁྱབ། ཅེས་འདུག་པ་རྟེན་འབྲེལ་གྱི་སྒོ་ཤིན་ཏུ་
ལེགས་ཤིང་། མཆོག་སྤྲུལ་ཉི་མ་གཞོན་ནུའི་དགྱེས་ཞལ་མྱུར་བར་མཇལ་དུ་རེ་
བས་གདན་ས་ཆེན་པོས་གཙོས་དགོན་ལག་དང་བཅས་པས་ཁུར་བཞེས་ཀྱིས། །
མདོ་སྡེ་བསྐལ་བ་བཟང་པོ། བླ་མཆོད་ཚོགས་མཆོད། མཎྜལ་བཞི་བ། བསྟོད་
སྤྲིན་རྒྱ་མཚོ། མཚན་བརྗོད། དམིགས་བརྩེ་མ། རྒྱན་འཇུག ཤེས་རབ་སྙིང་བོ། །
རྣམ་རྒྱལ་གཟུངས་རིང་། འདས་མ་འདས་ཀྱི་སྲུང་མར་གསོལ་མཆོད་སོགས། རེ་
རེའང་གྲངས་མཐའ་ཡས་པ་བསྒྲུབས་པ་དང་། གདན་ས་གོང་འོག་སོགས་ཀྱིས་
སྐུ་ཕྲེང་རིམ་བྱོན་བསྟེན་ཚུལ་གྱི་སྒོ་མ་ནོར་བར་ཤིན་ཏུ་ལེགས་པ་སོགས་རྒྱུ་ཚོགས་
ཐམས་ཅད་ཆ་ཚང་བའི་རྐྱེན་གྱིས། རྗེ་བཙུན་བླ་མཆོག་གི་དམིགས་པ་མེད་པའི་
ཐུགས་རྗེ་ཆེན་པོས་གཟིགས་པ་རྣམ་པར་དག་པས་ཉེ་བར་དགོངས་ཏེ། སྐལ་བ་
དང་ལྡན་པའི་གདུལ་བྱ་མཐའ་ཡས་པ་རྣམས་རྗེས་སུ་གཟུང་བར་བྱ་བའི་ཕྱིར།།
གཟིགས་པ་རྣམ་པ་ལྔས་ཉེ་བར་གཟིགས་ཏེ་རབ་རྒྱལ་ཆུ་རྟ( སྤྱི་ལོ༡༩༤༢)ལོ་་་་
ཤར་ཐེ་རོང་སྟག་མོའི་སྡེར་ཡབ་ཨ་ཚེ་དང་། ཡུམ་ཨུ་རྒྱན་མཚོ་གཉིས་ཀྱི་སྲས་སུ་
ད་ལྟའི་མཆོག་གི་སྤྲུལ་པའི་སྐུ་འདིའི་རྣམ་པར་བྱོན་ཏེ། གཞོན་ནུ་ནས་ལྷན་སྐྱེས་
ཀྱི་མཛད་པ་བཟང་བོ་ཆེས་ཆེར་ངོམ་པས་སྤྲེལ( སྤྱི་ལོ༡༩༤༤) ལོར་འོས་ཐོ་བསྡུ་་
800



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
མཁན་ཕྱོགས་སོ་སོར་སོང་སྐབས་འོས་ཐོའི་གྲས་སུ་ཕེབས། སྐུ་ཞབས་འཇམ་
དབྱངས་བཞད་པ་དང་། རྡོ་རྗེ་འཆང་ཨ་བྷུ་ཞབས་ཀྱི་ཐུགས་དམ་བརྟགས་པ་
མཐུན་ཞིང་། ཕྲན་ལའང་འོས་ཐོ་རྣམས་སྤྲད་པ་ལྟར་མཆོག་གསུམ་ལ་གསོལ་
འདེབས་དྲག་པོས་བརྟག་པ་སྣ་ཚོགས་བགྱིས་པར་སྟག་མོའི་བྱིས་པ་དེ་ལ་གང་་་་་
ཅིའི་བརྟག་པ་བཟང་བའི་རྒྱུ་མཚན་རྣམས་ཞུས་ཤིང༌། དམ་པ་གཞན་མང་པོས་
ཀྱང་འོས་ཐོ་ཇེ་ཉུང་དུ་བཏང་བ་རྗེ་འཇམ་དབྱངས་བཞད་པ་སྐུ་ཕྲེང་ལྔ་བ་བློ་་་་
བཟང་འཇམ་དབྱངས་ཡེ་ཤེས་བསྟན་པའི་རྒྱལ་མཚན་གྱི་ཞལ་སྔ་ནས་ལ་གསོལ་་་་
བ་བཏབ་པ་ལྟར་བྱ( སྤྱི་ལོ༡༩༤༥）ལོའི་ཟླ༧ཚེས༡ལ་ཐག་གཅོད་འཁྲུལ་མེད་་་་་
མཛད་དེ་བློ་བཟང་བསྟན་འཛིན་ཡེ་ཤེས་རྒྱ་མཚོ་ཞེས་མཚན་གསོལ་བར། ཁྱབ་
བདག་ཨ་བྷའི་ཞབས་ནས་འཇིགས་མེད་བསྣན་ཏེ་བློ་བཟང་བསྟན་འཛིན་་་་་་་
འཇིགས་མེད་ཡེ་ཤེས་རྒྱ་མཚོ་ཞེས་མཚན་གྱི་རོལ་མོ་ཡོངས་སུ་བསྒྲགས། ད་ལྟར་
སྐུ་ཕྲེང་རིམ་བྱོན་གྱི་ཆོས་སྟོན་པའི་ཁྲི་ལ་ཞབས་སེན་གྱི་པདྨོ་འགོད་པར་ཉེ་ཞིང༌།
སྐུ་ཚེ་བསྐལ་བ་རྒྱ་མཚོར་བརྟན་ངོས། ཐོས་བསམ་སྒོམ་གསུམ་དང་འཆད་རྩོད་
རྩོམ་པ་ཡ་མ་བྲལ་བའི་དམ་པའི་རྣམ་ཐར་རྨད་དུ་བྱུང་བ་བདག་གིར་བཞེས་ཏེ། །
འཕྲིན་ལས་ཀྱི་སྣང་བ་ཟད་པ་མེད་པས་ཕྱོགས་ཐམས་ཅད་ཁྱབ་པར་འགྱུར་བའི་་་
དགེ་མཚན་གྱི་སྒོ་དང་པོ་ཅི་ཡང་ཕྱེ་བའི་སྐབས་ལགས་སོ། །སྨྲས་པ། སྐྱེ་རྒུའི་བླ་
ན་འཁོར་བའི་གདུགས། །བཅུ་གཉིས་རྩིབས་མ་གར་བརྟེན་ཀྱང་། །བསིལ་བའི་
རེག་པ་འབེབས་པ་ལས། །ཚ་བས་མྱོས་པ་ཡོད་མི་སྲིད། །དེ་བཞིན་རྒྱལ་དང་རྒྱལ་
བའི་སྲས། །བཅུ་གཉིས་མཛད་པའི་ཚུལ་གང་ཞིག །བསྟན་ཀྱང་ཕན་བདེ་འབའ་
ཞིག་གི །སྒོ་ལས་གཞན་དུ་མ་མཆིས་མོད། །སྨན་གྱི་མྱུ་གུ་ཆེས་ཕྲ་ཡང་། །ཀུན་
ཉོན་ནད་ཀྱི་གདུང་བ་འབུམ། །གཞིལ་ལ་སྟོབས་ཀུན་རྫོགས་པ་ནི། །གློ་བུར་
བཅད་འདི་སྐྱོ་བའི་གནས། །དེ་ལྟ་ན་ཡང་དྭངས་པའི་མཁའ། །གསལ་བར་
801



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འཆར་བའི་སྣོད་ཀྱི་སྐྱོན། །གཏན་བྲལ་རྫིང་བུར་འཛོམས་པ་ན། །མཁའ་ལས་ཟླ་
བ་ཅིས་མི་འཆར། །ཐུགས་རྗེ་སྒྲིབ་པས་མ་བཟུང་ཞིང་། །གདུལ་བྱའི་སྐལ་བ་མ་
འགྲིབ་པའི། །རྟེན་འབྲེལ་སྒོ་རྣམས་མ་འཕྱུག་པས། །སྤྲུལ་པའི་ཟློས་གར་མ་ནོར་
སྙེད། །མཁས་བཙུན་བཟང་པོའི་རྣམ་པར་འཛོམས་པ་དང༌། །འཆད་རྩོད་རྩོམ་
པའི་མཛད་པ་རྒྱ་ཆེ་ཞིང་། །ཐོས་བསམ་སྒོམ་པའི་བྱ་བ་མཐར་ཕྱིན་པའི། །བསྟན་
འཛིན་ཐུ་བོར་བཞེངས་པའི་སྔ་ལྟས་གསལ། །ནམ་ཞིག་བློ་བཟང་སྟོབས་བཅུ་
མངའ་བ་ཡི། །རྒྱལ་ཚབ་འཁོར་ལོ་གསུམ་གྱིས་མངོན་མཐོ་བ། །གཅིག་པུར་ས་
ཆེན་འདི་ན་ལྷམ་མེ་བར། །འགྱུར་བའི་རེ་བ་རྗེས་འཇུག་ཀུན་གྱིས་འཆའ། །ཞེས་
པ་ནི་བསྟན་པའི་དར་ཆེན་མཚུངས་པ་མེད་པ་རོང་ཆེན་སྤྲུལ་པའི་སྐུ་ངག་དབང་
བློ་བཟང་བསྟན་པ་ཚེ་རིང་དཔལ་བཟང་པོའི་རྣམ་པར་ཐར་བ་ལས་ཐུན་མོང་བ་་
ཙམ་བརྗོད་བྱར་བྱས་པ་ངོ་མཚར་གཏམ་གྱི་བང་མཛོད་ཅེས་བྱ་བ་ལས། རྣམ་
ཐར་གྱི་དོན་བསྡུ་བ་དང་། མཛད་པའི་ཐ་མ་ཇི་ལྟར་བསྟན་པ་དང་། སླར་ཡང་
སྤྲུལ་པའི་ཟློས་གར་འཁྲུལ་བ་མེད་པས་རྗེས་སུ་བཟུང་བའི་རིམ་པར་ཕྱེ་བ་སྟེ་་་་་
གསུམ་པའོ།། །། །
དེ་ལྟར་འཇམ་མགོན་རྒྱལ་བའི་དབང་བོའི་ཉེ་སྲས་རོང་ཆེན་ཀིརྟི་རིན་པོ་་་
ཆེ་སྐུ་ཕྲེང་བཅུ་བ་ངག་དབང་བློ་བཟང་བསྟན་པ་ཚེ་རིང་དཔལ་བཟང་བོའི་རྣམ་་་
པར་ཐར་བ་བརྗོད་བྱ་ཕུན་སུམ་ཚོགས་པ་ལ། རྗོད་བྱེད་རང་བློས་གང་སྤོབས་
ཀྱིས་བཅད་ལྷུག་སྤེལ་མའི་བདག་ཉིད་ཅན་རིམ་པར་ཕྱེ་བ་གསུམ་དུ་བཅད་དེ་་་་
རྒྱས་བསྡུས་འཚམས་པར་བརྗོད་ཟིན་པས་རྗེས་སུ་འཇུག་པ་དག་གིས་ཚུལ་འདི་
ལ་བརྟེན་ནས་དད་པའི་ཁམས་བརྟས་པར་བྱས་ཏེ་ལེགས་ཚོགས་ཀྱི་རྩ་བ་ཚུགས་་་
པར་བྱའོ། །སྨྲས་པ། རྒྱལ་ཀུན་དམིགས་པ་མེད་པའི་ཐུགས་རྗེ་བསམ་འཕེལ་ནོར་
བུའི་ཟ་མ་ཏོག །མཛེས་པ་ཀུན་རྫོགས་མཚན་དང་དཔེ་བྱད་ནོར་བཟང་རྒྱན་
802



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
གྱིས་མངོན་སྤྲས་པའི། །སུམ་རྩེན་བུས་བ་ལྟ་བས་མི་ངོམས་འཇའ་ཚོན་བཀྲ་བའི་
ཟློས་གར་བཞིན། །ཡོངས་ཤར་སྤྱན་རས་འགྲོ་ལ་གཟིགས་གང་ཉམ་ཐོག་དབུགས་
འབྱིན་ཆེན་པོ་སྟེ། །དེ་ཡིས་འཕགས་ཡུལ་འཛིན་མའི་ཁྱམས་ཕྱེ་བར། །སྣ་ཚོགས་
སྤྲུལ་པའི་སྒྱུ་མ་གྲངས་ཀྱི་མཐའ། །རྒྱལ་བས་གཟིགས་པའི་ཡུལ་ལས་འདས་པ་
ཡིས། །བསྟན་དང་འགྲོ་བའི་ཕན་བདེ་ཡུན་དུ་བསྐྱངས། །སྣ་ཚོགས་སྦྲུལ་པའི་
གར་གྱིས་གངས་ཅན་འདི། །སྲིད་ཞིའི་རྩེ་ལ་འདྲེན་པའི་ཁུར་བཞེས་པས། །རྒྱལ་
སྲས་གཞན་ལ་ཞུམ་པའི་ཁུར་ཆེན་པོ། །སྦྱིན་པའི་སྙིང་སྟོབས་ཀ་བ་བརྟན་པོར་
བཙུགས། །ཕུལ་བྱུང་བསྟན་པའི་ཉི་མ་འོད་པོ་ཆེ། །བསིལ་ལྡན་མཁའ་ལ་བསུ་
བའི་ཐབས་མཁས་ཀྱི། །ཁུར་ཆེན་འཁྱེར་ལ་ས་སྲུང་ལྟར་བརླིང་བའི། །བཀའ་
དྲིན་ནོར་བུའི་ཚོམ་བུ་བྱུར་བུར་སྤུངས། །བློ་བཟང་དཔག་བསམ་ལྗོན་པའི་
མཛེས་པ་ཡིས། །ཞིང་འདི་ཀུན་ཏུ་དགེ་བའི་འཇིག་རྟེན་དུ། །བགྱིད་ཚེ་སྲས་ཀྱི་
དཀྱིལ་འཁོར་འཁྱིལ་བའི་གྲྭར། །རྒྱ་ཆེན་ཡོན་ཏན་མཛོད་ལ་སྤྱོད་པར་གྱུར། །སྐུ་
ཡི་ཕྲེང་བར་བྱང་ཕྱོགས་བོད་ཀྱི་ཡུལ། །སྤྱི་དང་ཁྱད་པར་གཡར་མོ་རྒྱས་པའི་
ཐང༌། །ཐབས་མཁས་མཛད་འཕྲིན་འབུམ་གྱིས་སྐྱོང་བ་ལ། །འགྲན་ཟླ་མེད་པའི་
ཆོས་ཀྱི་རྒྱལ་པོར་བཞེངས། །ཨེ་མ་སྙིགས་མའི་རང་མཚང་ཁྲི་ཕྲག་བརྒྱ། །གཏེར་
དུ་རྡོལ་བ་ཕྱོགས་ཀུན་མུན་པའི་ཁྱིམ། །འཛིན་ཚེ་ཐུགས་རྗེ་འོད་ཟེར་བརྒྱ་བ་ཡིས།།
རྒུད་པའི་མུན་པ་ཅིག་ཅར་སེལ་ཕྱིར་བལྟམས། །འཕགས་བོད་ལེགས་བཤད་
གནད་དོན་གཟིགས་པས་མཁས། །ཉེས་སྤྱོད་དཔུང་གིས་གཡོ་བ་མེད་པས་བཙུན།།
བསྟན་དང་འགྲོ་བའི་ཕན་བདེ་སྤེལ་བས་བཟང་། །ཐོ་ཅོ་མེད་པར་སྤངས་རྟོགས་
ལྷུན་གྱིས་གྲུབ། །ལུས་ཅན་གཏན་དུ་བདེ་བ་ངེས་ལེགས་ཀྱི། །དགའ་ཚལ་བག་
ཡངས་སྤྱོད་པའི་འཕྲུལ་འདེགས་ཆེ། །འཁོར་ལོ་གསུམ་དང་བསྡུ་བཞིའི་ཐབས་
མཁས་ཀུན། །ཉམས་སུ་བསྟར་བས་རྣམ་ཐར་དོན་དང་མཐུན། །གསང་གསུམ་མི་
803



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
ཟད་རྒྱན་གྱི་འཁོར་ལོ་ཆེ། །ཕྱོགས་སུ་བསྒྱུར་བའི་རྒྱལ་སྲས་ང་ལས་ནུ། །སྲིད་དང་
ཞི་བའི་དྲེགས་ལྡན་དེ་དང་དེའི། །ཅོད་པན་སར་བའི་དབུས་ན་ཅི་ཡང་བརྗིད། །
རྒྱལ་སྲས་འདི་ཡི་ལེགས་མཛད་རྒྱ་ཆེན་མཁའ་དབྱིངས་བུ་མོའི་བཞིན་བཟང་ཉིད་
དང་རྒྱབ་རིང་གྲོང་གི་རྗེས་འགྲོ་བས། །ཐུབ་རྣམས་བརྩོན་པས་བསྐལ་པར་
བརྗོད་ཀྱང་རྨིག་རྗེས་ཁོག་པས་རྒྱ་མཚོ་གཞལ་བཞིན་མ་ལུས་རྫོགས་པར་མཚོན་་་་
དཀའ་བ། །དེ་ལས་ཉུངས་དཀར་གཞོན་ནུའི་ལུས་དང་ལུས་སྐྱེས་ཕྲ་མོའི་རྫིང་
བུའི་སྤུན་ཟླར་རྗེས་སུ་དཔོག་པའི་ཆ་ཙམ་ཞིག །རབ་དཀར་སེམས་ཀྱིས་སྙན་
ཚིག་རྨད་བྱུང་སྦྲང་རྩིའི་དོག་པར་ཡོངས་སུ་བསྒྲུབས་ཏེ་སྐལ་བཟང་མགུ་བའི་་་་་
དཔལ་དུ་སྤྲོས། །དགེ་བས་འགྲོ་ཀུན་མཚན་ལྡན་བཤེས་གཉེན་ཐུབ་པ་ཆེན་པོ་
གང་དག་གིས། །རྗེས་བཟུང་རྒྱལ་བསྟན་འོད་བརྒྱའི་སྣང་བས་འགྲོ་བློའི་མུན་པ་
ཡོངས་སུ་བཅིལ། །དྲི་མེད་བློ་བཟང་ཐུབ་པའི་རང་བསྟན་ཛཾ་བུ་ནཱ་དའི་མཆོད་
སྡོང་ཆེ། །དུས་ཀྱི་དྲི་མས་རྙིང་བ་མེད་པར་སྲིད་པའི་མཐར་ཡང་གསལ་གྱུར་ཅིག།
ལེགས་བཤད་ནོར་བུས་ཡོངས་སུ་བལྟམས་པའི་ཆོས་ཀྱི་རྒྱ་མཚོ་དེ་དང་དེར། །བློ་
གསལ་དོན་མཐུན་འབུམ་གྱིས་ཉེར་གང་ལུང་རིགས་དབྱངས་ཀྱིས་སྐལ་བཟང་་་་་་
བྱེད། །བདེ་སྡུག་ལས་ཀྱི་རི་མོ་རྣམ་བཀྲ་སྐྱེ་རྒུའི་ཡིད་ལ་ཀུན་དགའི་ཆར། །རྟག་
ཏུ་ཟད་མི་ཤེས་པར་བྱོ་ནས་དགེ་མཚན་སྣང་བ་འབར་གྱུར་ཅིག །མཆོག་སྤྲུལ་
སྐབས་གསུམ་དབང་བོའི་ཞབས་པད་དྲེགས་ལྡན་བྱེ་བའི་གཙུག་རྒྱན་དུ། །བསྐལ་
པའི་མཐར་ཡང་གཡོ་བ་མེད་པར་མཛད་བཟང་གསེར་གྱི་ཐང་མ་འགྲེམ། །ནག་
ཕྱོགས་བདུད་སྡེའི་གཡུལ་ལས་རྒྱལ་བའི་རླབས་ཆེན་འཕྲིན་ལས་རྒྱ་མཚོའི་མཐར།།
རྒྱས་པས་བསྟན་དང་འགྲོ་བའི་ཕན་བདེ་ཉམས་པ་མེད་པའི་བཀྲ་ཤིས་ཤོག །དེ་
སྐད་སྨྲ་ལ་སྤོབས་པའི་གཟེངས་མཐོ་བ། །རིག་བྱེད་དག་གི་ཅོད་པན་འཛིན་པ་
ཅན། །འཇིགས་བྲལ་ཚངས་སྲས་སྙེམས་པའི་བློ་ལྡན་ཞེས། །ཕྱོགས་ལས་རྣམ་པར་
804



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར།
，
རྒྱལ་བའི་གྲགས་དཀར་འཛིན། །
ཅེས་བསྟན་པའི་དར་ཆེན་མཚུངས་པ་མེད་པ་རོང་ཆེན་སྤྲུལ་པའི་སྐུ་ངག་དབང་བློ་་་་
བཟང་བསྟན་པ་ཚེ་རིང་དཔལ་བཟང་བོའི་རྣམ་པར་ཐར་བ་ཐུན་མོང་བ་ཙམ་བརྗོད་བྱར་་་་་
བྱས་པ་ངོ་མཚར་གཏམ་གྱི་བང་མཛོད་ཅེས་བྱ་བ་འདི་ནི། རྗེ་བཙུན་བླ་མ་མཆོག་གཞན་དོན་
དུ་མྱ་ངན་ལས་འདས་པའི་ཚུལ་བསྟན་རྗེས་ཆུ་རྟ( སྤྱི་ལོ༡༩༤༢）ལོའི་སྟོན། མགོན་པོ་གང་
གི་འཕྲིན་ལས་ཀྱི་གདུགས་དཀར་སྒྲེང་བའི་བྱེད་པོ་སྐུ་མཆེད་དབོན་ཆུང་དགེ་ལེགས་རྒྱ་མཚོ་་
དང་། དྲུང་ཆེན་རབ་འབྱམས་པ་དཀོན་མཆོག་ཤེས་རབ་གཉིས་ཕེབས་ཏེ། རྣམ་ཐར་ས་བོན་
ཆ་ཚང་། ལྷ་རེག་དྲི་བྲལ་དང་དངུལ་གོས་ཕྲུག་གི་རྟེན་དང་བཅས་བསྟར་ཏེ། སྐྱབས་རྗེ་
བསྟན་པའི་རྒྱལ་མཚན་གྱི་སྐུ་རིང་ནས་སྐུ་ཕྲེང་སྔ་ཕྱིར་འབྲེལ་ཟབ་པའི་སྟེང་། ད་ལམ་ཡང་
རྡོ་རྗེ་སྤུན་གྱི་འབྲེལ་ཟབ་པ་བཅས་འོས་འགབ་ཆེ་བས་རྣམ་ཐར་དོན་འདུས་ཤིང་རྗོད་པ་་་་་
གཙང་བ་ཞིག་གྱིས་ཤིག་ཅེས་བསྐུལ་ཅིང་། ཡོངས་འཛིན་སྐུ་ཞབས་ཀླུ་སྒྲུབ་སྤྲུལ་པའི་སྐུ་ཐར་
འདོད་འགྱུར་མེད་རྒྱ་མཚོ་དང༌། འཕྲིན་ལས་ཀྱི་ཁ་ལོ་པའི་གཙོ་བོ་སྐུ་དབོན་ཆེན་མོ་འཇམ་
དབྱངས་བསོད་ནམས་པ་ཉིས་ཆར་ནས་ནན་ཏན་ཆེན་པོས་རྩོམ་སྐུལ་གྱི་གསུང་བསྐུར་་་་་་་
བགྱིས་པར་བསྟེན། ཡོངས་རྫོགས་བསྟན་པའི་མངའ་བདག་རྟོགས་ལྡན་འཇམ་དཔལ་རྒྱ་
མཚོའི་སྤྲུལ་པའི་ཟློས་གར་དང་པོའི་མཁན་པོ་རྡོ་རྗེ་འཆང་མཚན་བརྗོད་པར་དཀའ་བ། རྗེ་
བཙུན་འཇམ་དབྱངས་ཐུབ་བསྟན་རྒྱ་མཚོ་དཔལ་བཟང་བོ་དང༌། སྙིགས་མའི་དུས་ཀྱི་ཐམས་
ཅད་མཁྱེན་པ་མཁན་ཆེན་རྡོ་རྗེ་འཆང་རྗེ་བཙུན། འཇིགས་མེད་དམ་ཆོས་རྒྱ་མཚོ་དཔལ་
བཟང་བོ་དང་། ངེས་པ་དོན་གྱི་པཎྜི་ཏ་ཡོངས་འཛིན་ཆོས་ཀྱི་རྒྱལ་པོ་བློ་བཟང་དཔལ་བའི་
ཞལ་སྔ་ནས་ཏེ་སངས་རྒྱས་དངོས་ཀྱི་རྩ་བའི་བླ་མ་སུམ་ཆར་ནས་སྤྱན་གྱི་འབྲས་བུ་བཞིན་་་་་
བསྐྱངས་ནའང་། ཆོས་མེད་སྙོམས་ལས་ཀྱི་ཁོལ་པོར་ལུས་པ། གོང་ས་རྒྱལ་བའི་དབང་བོའི་
ལུང་གིས་ཨེར་དྷི་ནི་པཎྜི་ཏ་ནོ་མུ་ཧན་ཞེས་གཟེངས་བསྟོད་ཅོད་པན་ཐོབ་ཅིང་། ཡུལ་མདོ་
སྨད་ཀྱི་སྒྲུབ་བརྒྱུད་བསྟན་པའི་བདག་པོ་ཡབ་རྗེ་བླ་མ་སྐལ་ལྡན་རྒྱ་མཚོའི་མཚན་གྱིས་བྱིན་་་་་
གྱིས་བརླབས་པས། སྐལ་ལྡན་བདུན་པར་འབོད་པ་ཤཱཀྱའི་དགེ་སྦྱོང་འདུ་ཤེས་གསུམ་པ་སྐལ་
ལྡན་བློ་བཟང་འཕྲིན་ལས་ལུང་རྟོགས་རྒྱ་མཚོ་འཇིགས་བྲལ་དབང་ཕྱུག་ཕྱོགས་ལས་རྣམ་་་་
བ
805



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པར་རྒྱལ་བའི་སྡེའམ་འཇིགས་བྲལ་ཚངས་སྲས་སྙེམས་པའི་བློ་ལྡན་དུ་འབོད་པས་རིམ་པར་་་་
བྲིས་ཏེ། རབ་བྱུང་བཅུ་དྲུག་པའི་ནང་ཚན་མི་ཟད་པར་གྲགས་པ་མེ་ཁྱི( སྤྱི་ལོ༡༩༤༦)ལོའི་
དབོ་ཟླ་བའི་དགའ་བ་གསུམ་པ་རྒྱལ་ཕུར་འཛོམས་པའི་དུས་ཚེས་དགེ་བར། ཡུལ་རེབ་གོང་
གསེར་མོ་ལྗོངས་ཀྱི་བཤད་སྒྲུབ་ཀྱི་སྡེ་ཆེན་པོ་གཉིས་སུ་གྲགས་པའི་ཡ་གྱལ། སྐྱབས་རྗེ་སྐལ་
ལྡན་རྒྱ་མཚོས་མི་སློབ་པའི་ཟུང་འཇུག་མངོན་དུ་མཛད་པའི་གནས་ཁྱད་པར་ཅན་སྒྲུབ་་་་་་
བརྒྱུད་བསྟན་པའི་ཆུ་མགོ་དབེན་གནས་དམ་པ་བཀྲ་ཤིས་འཁྱིལ་གྱི་གཟིམས་ཆུང་བཀའ་་་་་
གདམས་ཆོས་འཕེལ་དུ་མཇུག་གྲུབ་པར་སྦྱར་བའི་ཡི་གེ་བ་ནི་སྡོམ་བརྩོན་འཇིགས་མེད་ཕུན་་
ཚོགས་ཀྱིས་བགྱིས་པ་འདིས་ཀྱང་བསྟན་དང་བསྟན་འཛིན་ལ་དགེ་ལེགས་ཀྱི་དངོས་པོ་ཆར་་་་
དུ་འཇོ་བར་གྱུར་ཅིག །
806



༄༅། །འཇམ་མགོན་རྒྱལ་བའི་དབང་པོའི་ཉེ་སྲས་
རོང་ཆེན་བསྟན་པའི་ཉི་མ་ཆེན་པོ་ངག་
དབང་བློ་བཟང་བསྟན་པ་ཚེ་རིང་
དཔལ་བཟང་པོའི་གསང་བའི་
རྣམ་ཐར་མདོ་ཙམ་བརྗོད་པ་
གསང་བ་མཆོག་གི་གཏེར་
ཞེས་བྱ་བ་བཞུགས་སོ། །
མི་ཕམ་དབྱངས་ཅན་དགྱེས་པའི་རྡོ་རྗེས་མཛད།



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར་གསང་བ་མཆོག་གི་གཏེར།
ན་མོ་གུར་མཉྫ་གྷོ་ཥཱ་ཡ། ངག་ལ་ཐུབ་དབང་གསུང་གི་གཡང་ཆགས་ཏེ། །
བློ་བཟང་རྒྱལ་བའི་བསྟན་པ་ཚེ་རབས་སུ། །སྤེལ་བའི་འཕྲིན་ལས་རིང་ནས་
ལེགས་གྲུབ་པའི། །རྡོ་རྗེ་འཆང་དབང་གཉིས་པ་རྒྱལ་གྱུར་ཅིག །རྣམ་པ་ཐམས་
ཅད་མཁྱེན་པའི་སྤྱོད་ཡུལ་དང་། །མཉམ་དུ་འཇུག་པ་གསང་བ་གསུམ་གྱི་མཛོད། །
བྱིས་བློས་དཔོག་པར་མི་ནུས་འོན་ཀྱང་ནི། །སྐལ་བར་ཐོབ་པའི་རྣམ་ཐར་འགའ་
ཞིག་གླེང༌། །འཕགས་བོད་འཛིན་མར་བསྟན་ལ་བཤད་སྒྲུབ་ཀྱི། །ཕྱག་རྗེས་རྣམ་
པར་གསལ་བའི་པཎ་གྲུབ་མང༌། །སྔོན་རབས་སྐུ་ཡི་ཕྲེང་བར་བསྟར་བའི་ཚུལ། །
མངོན་སུམ་གཟིགས་པ་ལེགས་འདོམས་ཟུར་གྱིས་རྟོགས། །ཁྱད་པར་ཀུན་
གཟིགས་བློ་བཟང་འཕྲིན་ལས་ཞེས། །བསྟན་འཛིན་བསམ་འཕེལ་ནོར་བུས་ཟ་མ་
ཏོག །གསར་བར་ཕྱག་རྒྱས་བཏབ་ཀྱང་སྙིང་པོའི་ནོར། །གཅིག་ཉིད་གསུང་གིས་
མ་སྦས་གསལ་བར་གདམས། །རྒྱལ་བའི་མྱུ་གུ་ཕྲ་ཡང་སྔོན་བྱས་མཐུ། །སྨིན་པས་
བྱིས་པ་གཞོན་ནུའི་རོལ་རྩེད་སྐབས། །འཇམ་མགོན་རིགས་གསུམ་སྒྱུ་མའི་གར་
མཁན་དང་། །བགྲེས་གཞོན་ངུར་སྨྲིག་འཛིན་པ་ཟུང་དག་གཟིགས། །ལང་ཚོའི་
མེ་ཏོག་ལྔ་ཕྲག་གཅིག་གི་འཛུམ། །རྣམ་པར་བཀྲ་བའི་དུས་ན་བསྟན་སྲུང་ཁྱུ། །
གར་དགུའི་ཉམས་བརྒྱས་རོལ་པའི་ཞིང་ཁམས་སུ། །རྡོ་རྗེ་ནག་པོ་ཆེན་པོ་མངོན་
སུམ་གཟིགས། །དེ་ནས་བཟུང་སྟེ་ཚུར་མཐོང་འབྲིད་པའི་སླད། །སྨྲ་བཅད་རྒྱལ་
འཐུམ་ས་ལས་ནམ་འདོད་དུ། །གུར་ཞལ་སྒྱུ་མའི་འཕྲུལ་བ་སྣ་ཚོགས་པ། །དངོས་
དང་རྨི་ལམ་ཉམས་ཀྱི་སྣང་བར་བྱུང་། །གནམ་ས་དོག་པོར་བགྱིད་པའི་ཁྲི་སྟོན་
གྱི། །ཡོ་ལང་ཉམས་སུ་མྱོང་ཚེ་དགེ་འདུན་སྡེས། །སྒྲོལ་བསྟོད་དབྱངས་སུ་
བསྒྲགས་པས་རྐྱེན་བྱས་ཏེ། །འཕགས་མའི་མཛེས་སྐུའི་སྣང་བ་ཡུན་རིང་བྱུང་། །
སྟག་ཚང་དཔལ་གྱི་ལྷ་མོའི་གདན་ས་རུ། །གཟུགས་སྐུ་ཛམྦུ་ནཱ་དའི་མཆོད་སྡོང་གི།
809



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
གྲིབ་མ་གསར་དུ་བསིལ་བའི་བཤུལ་ལམ་དུ། །སྤྱན་དང་མངོན་ཤེས་མངའ་བའི་
ཞལ་བཞེས་མཛད། །རབ་བྱུང་ཟླ་ཕྲེང་སྲིད་པའི་མཛེས་རྒྱན་དུ། །འབར་ཚེ་
མཁའ་རིར་བསང་མཆོད་མཛད་པ་ན། །སྣ་ཚོགས་རྣམ་འགྱུར་འཆང་བའི་འཇིག་
རྟེན་སྐྱོང་། །ཞི་དྲག་མ་ངེས་གློག་ལྟར་འགྱུ་བ་གཟིགས། །དགུང་ཞལ་བཅུ་དྲུག་
ཕྱེད་དུ་ཐུན་གསུམ་གྱི། །སྒྱུ་མའི་འཕྲུལ་འཁོར་ལས་བལྟམས་ཆོས་རྒྱལ་ཁང་། །
གཙང་བྱེད་སོ་ཡིས་རེག་པ་མིའུ་ཐུང་། །གེལ་བས་ཐུགས་ཀྱི་དཔལ་བེའུ་གཞིག་
མེད་མདུད། །འཇིགས་མཛད་འཁོར་ལོའི་མགོན་དེ་གསར་བསྙེན་ཚེ། །དགྲ་བོ་
རོལ་ཏུ་ཁྲིད་པའི་བཀའ་སྡོད་མཆོག །ཡ་མཱ་ནྟ་ཀས་བྲན་དུ་ཁྲིད་པ་ཡི། །སྣང་བ་
རྨི་ལམ་མེ་ལོང་ངོས་སུ་བཀྲ། །གང་ཞིག་ཆུ་བུར་མིག་ལ་ལྡེར་བཟོ་རུ། །རྫུ་བ་པྲ་
ཕབ་རི་མོའི་རྗེས་འགྲོ་བ། །དངོས་དང་ཉམས་ལ་ཆོ་འཕྲུལ་སྣ་ཚོགས་བཅས། །ཁྲོ་
དང་དགྱེས་པའི་རྣམ་འགྱུར་ཡང་ཡང་བསྟན། །སྐབས་ཤིག་སྤྲིན་རིང་རྒྱལ་པོ་
དགྱེས་དགུ་རུ། །བཞུགས་པའི་ཁང་བར་འདི་ཡིས་སྐྱེམས་ཕུལ་བ། །བཞེངས་ནས་
བཞེས་ཏེ་དགའ་དང་མགུ་བའི་ཉམས། །དེ་ཡིས་བསྟན་པ་གཟིམ་ལམ་རི་མོར་
གདམས། །མཛད་འཕྲིན་དུ་ཀུ་ལ་ཡི་གོས་གཅིག་གིས། །ནོར་འཛིན་སྐལ་བ་
བཟང་བོར་སྒྲུབ་པ་ལ། །བར་དུ་གཅོད་དང་དེ་དག་ཚར་གཅོད་པའི། །ངོ་མཚར་
སྣ་ཚོགས་གཟིགས་པ་བརྗོད་ལས་འདས། །རིང་ནས་རིམ་གཉིས་རྟོགས་པ་ནོར་
བུའི་མཛོད། །ཐུགས་གསང་མ་དྲོས་ཀློང་དུ་ཁ་ཕྱེ་བས། །སྐུ་ཚེ་འདིར་ཡང་ན་ཚོད་
ཕྲ་མོ་ནས། །རྨི་ལམ་ཟིན་པའི་ཞལ་བཞེས་འཕྱུགས་མེད་སྩལ། །མི་བཟད་འཁྲུག་
པའི་འཁོར་ལོ་འཇིག་རྟེན་ལ། །སྡུག་བསྔལ་འབར་བའི་རྐྱེན་དུ་འབབ་དོགས་
གང་། །སེལ་བའི་གདེང་ལྡན་གསུང་གིས་དྲིལ་བསྒྲགས་པ། །སྒྲིབ་བྲལ་གཟིགས་
པ་དངར་བའི་རྟགས་སུ་འཁུམས། །འཇམ་དཔལ་བཀའ་ཡི་འཕྲིན་ལས་སྐྱོང་བའི་
གཙོ། །ཡ་མ་རཱ་ཛཱ་གསར་དུ་བསྙེན་པའི་ཚེ། །བདུད་སྡེ་ཕྱེ་མར་རློག་པའི་ཕྱག་
810



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར་གསང་བ་མཆོག་གི་གཏེར། །
རྒྱའི་འཛུམ། །ཐུན་གསུམ་ལམ་དུ་རྒྱུ་བ་འདི་ཡང་མཚར། །སྔོན་འདྲིས་མཛའ་
བའི་བཞིན་རས་ཐུགས་གསང་མཚོར། །སྨིན་པ་འདྲ་དང་འདྲ་མིན་ཉམས་ཀྱི་
མཐར། །དངོས་དང་གཟུགས་བརྙན་དག་གིས་མཚོན་འོས་པ། །སླུ་མེད་རྒྱུ་འབྲས་
སྟོན་པའི་རྟགས་ཡང་དག །དུས་དགྲའི་དབང་ཕྱུག་ཟབ་ལམ་སྨིན་པའི་སྒོ། །དབྱེ་
བའི་སྦྱོར་བར་ཞུགས་པའི་གཟིམ་ལམ་དུ། །བླ་མའི་སྤྱན་སྔར་སྐུ་བཞིའི་ས་བོན་
ཁམས། །ཐུགས་ཀྱི་ཞིང་སར་གྲུང་བོར་འདེབས་པ་བྱུང་། །ཐེ་རོང་གདུག་པའི་
འབྱུང་བོ་འབུམ་གྱི་ཁྲོམ། །ཉུལ་བའི་སྐབས་ཤིག་དངོས་སུ་བེམ་ཆོས་གཟུགས། །
རགས་པས་སྐུ་ལ་བརྡེགས་ཀྱང་མ་གནོད་པ། །གསང་འཛིན་གཉིས་པར་གྲུབ་
པའི་གཏན་ཚིགས་ལགས། །པདྨའི་གདུལ་བྱར་མ་གྱུར་མི་མིན་མང་། །བཀའ་ལ་
བཏགས་པར་བསང་དང་གཏོར་མའི་ཚོགས། །ཅི་ཙམ་མང་དུ་བཏང་བ་དེ་ཙམ་
གྱིས། །དགའ་བའི་རྣམ་འགྱུར་ལན་མང་དངོས་སུ་སྟོན། །ཆོས་རྒྱུན་བདུད་རྩིར་
སྲེད་པ་ཨངྒི་རར། །གསུང་ལ་གཡེངས་མེད་ཉན་དེས་ལྡོག་འཇུག་གི །ལུང་བསྟན་
ཐུན་གསུམ་སྒྱུ་མའི་སྔགས་རྫས་ཀྱིས། །གཟིགས་མོར་ཕབ་དང་དེ་འདྲ་བགྲངས་
མི་ལང་། །གཞན་གྱིས་བརྒལ་བར་མི་ནུས་སྐུ་ཚེའི་འཕྲང་། །འདི་ཡིས་ཚེགས་མེད་
རྒོལ་བའི་མཚན་ལྟས་དག །སྔ་ཕྱིར་གང་བྱུང་ཕལ་བའི་ཡེ་གེ་དང་། །སྨྲ་བའི་
འབབ་སྟེགས་ལམ་ནས་མཚོན་མི་ནུས། །ཤར་གྱི་བླ་བྲང་ནོར་བུ་གྲུ་འཛིན་ཏུ། །
ཞབས་སེན་མུ་ཏིག་ཕྲེང་བ་གསར་བཀོད་ཚེ། །ཀརྨ་བཛྲ་ལས་ཀྱི་ཕོ་ཉ་བ། །བྱོན་
པའི་མཚན་མ་ཡོངས་འཛིན་བགྲེས་པས་གཟིགས། །ཆུ་ཁམས་ལང་ཚོས་རབ་
དྲེགས་འདབ་ལྡན་ལ། །བརྟེན་པའི་མ་ག་དྷ་བཟང་འདུ་བའི་རྒྱུད། །འཁྲུགས་ཚེ་
མངོན་སུམ་རྡོ་རྗེ་དཔའ་བོ་རྩལ། །བྱོན་ནས་སླུ་མེད་འབྱུང་འགྱུར་སྙན་དུ་ཕུལ། །
གནམ་ལོའི་ཕྲེང་བ་བསྟར་ལས་དངོས་པོ་ལ། །འཇིགས་རུང་སྲིན་མོའི་འོ་མ་
བཞོས་པའི་རྒྱུན། །གསོལ་བའི་སྣང་བ་ཤར་གང་སྒར་བ་ཡི། །རྟེན་ཐང་གཟིགས་
811



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
པའི་མོད་ལ་འདི་ཞེས་དགོངས། །ས་བཅུའི་དབང་ཕྱུག་ལ་ཡང་ཁྲོ་གཉེར་ཚོགས། །
བསྡུ་བར་ནུས་པས་མངོན་སུམ་སྐུའི་སྲུང་བ། །ཕྲོགས་ཚེ་རིམ་གཉིས་གདེང་དང་
ལྡན་པའི་གཏམ། །བཏང་བ་མ་བཟོད་འཕྲལ་དུ་འབུལ་བར་མཛད། །སྣང་བ་
མཐའ་ཡས་འགྲོ་བའི་བླ་མ་རུ། །ངུར་སྨིག་གར་མཛད་ཆོས་ཀྱི་ཉི་མའི་ཞབས། །
མདོ་སྨད་ལྗོངས་སུ་གསེར་ཞལ་ཤར་བས་མཚོན། །ལྐོག་གྱུར་མང་ཞིག་གུར་གྱི་
མགོན་པོས་གདམས། །པཎ་ཆེན་མཆོག་གི་དགྱེས་ཞལ་ཐོག་མ་རུ། །བཀྲ་ཤིས་
ཐང་ནས་མངོན་དུ་གྱུར་པའི་ཚེ། །གཞན་གྱིས་མཚོན་དུ་མི་ནུས་ཟག་མེད་བདེས།།
ཐུགས་རྒྱུད་ཡོངས་སུ་གང་བའི་དགའ་སྟོན་མྱངས། །འཇམ་དཔལ་སྲིན་པོ་ཁྲོས་
པ་སྒྱུ་མའི་སྐུར། །གཡོ་མེད་བསམ་གཏན་མཛད་པ་བསྙེན་ཆེན་སྐབས། །མདུན་
ཡངས་སྤྲིན་ཕུང་དབུས་ནུབ་དུས་དགྲའི་དབང་། །སྤྱན་རས་གློག་ལྟར་གཡོ་བ་
མངོན་སུམ་གཟིགས། །འཁོར་བའི་བླ་མར་མངོན་མཐོ་ཆོས་བརྒྱད་ཀྱིས། །རབ་
མྱོས་སྣ་ཚོགས་གཏམ་གྱི་ཡོ་ལང་གིས། །མི་འགྲན་ཀུན་རྟོག་རི་མོ་གསུབ་པའི་
ལུང་། །བསྟན་སྲུང་དངོས་ལས་མནོས་བཞིན་ཕྱོགས་སུ་སྤྲིངས། །ཕལ་བའི་ངང་
ཚུལ་བཞིན་དུ་དངོས་གྲུབ་རྫས། །སྒྲུབ་ལ་ལྟོས་མིན་སྒྲུབ་པའི་མིག་འཕྲུལ་གྱིས། །
ཚུར་མཐོང་སྣང་ངོར་མངོན་སུམ་ཁོལ་བ་ལ། །དེ་ཡིས་ཅི་ཞིག་བྱ་ཞེས་སྣང་མེད་
མཛད། །གླང་འབུར་སྒང་དུ་ལྔ་མཆོད་ཆེན་མོའི་སྐབས། །བློ་བཟང་སངས་རྒྱས་
ཀུན་གྱི་ཟ་མ་ཏོག །ཉེ་སྲས་མང་བོས་བསྐོར་བ་གསལ་བཏབ་ཚེ། །ཡུན་རིང་དེ་
བཞིན་མཁའ་ལས་གསལ་བར་གཟིགས། །འཕགས་ཆེན་འདི་ཡི་ཡེ་ཤེས་འཕྲུལ་བོ་
ཆེ། །དགེ་སྡིག་ཤན་འབྱེད་བྱེད་པོར་རོལ་པའི་ཞབས། །མུ་སྟེགས་དཔུང་གིས་
བཅད་པ་གསོ་རྩོམ་ཚེ། །སྔར་བཞིན་གནས་པའི་ཆོ་འཕྲུལ་མཚར་དུ་བྲིས། །རྣམ་
པར་སྣང་མཛད་བསྟན་པ་སྲུང་བའི་གཙོར། །རོལ་པ་ནག་པོ་ཆེན་པོའི་སྣང་
བརྙན་ལས། །གཉིས་པ་ཕས་ཀྱི་གཡུལ་ངོ་འཕམ་པའི་ཕྱིར། །བྱོན་ལས་ལྷག་པའི་
812



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར་གསང་བ་མཆོག་གི་གཏེར།
ལྷ་དམག་སུ་ཡིས་སྤྲུལ། །ལྔ་རིག་པཎ་ཆེན་བློ་བཟང་སངས་རྒྱས་ཀྱི། །དབུ་ཐོད་
དམ་རྫས་བཅུད་ཀྱིས་རབ་བཀང་བ། །གུར་མགོན་ཕྱག་ཏུ་སྨོན་ཚིག་དང་བཅས་
ཏེ། །ཕུལ་བའི་མོད་ལ་བདུད་རྩི་མཐུན་སྣང་ཁོལ། །ཆོས་རྒྱལ་སྤྲུལ་པའི་སྣང་
བརྙན་ཕྱག་གཡས་སུ། །སྤུ་གྲི་ངར་མ་ཕུལ་ཚེ་དེ་ཡི་རྩེར། །གློག་འོད་འཁྱུག་པ་ལྟ་
བུ་གཟིགས་དེ་དག །ཀུན་ཀྱང་ལྷ་དང་མགོན་འདིའི་གྲུབ་བརྙེས་རྟགས། །རྡོ་རྗེ་
གསང་བ་མཆོག་གི་དགའ་ཚལ་དུ། །བསྙེན་ཅིང་སྒྲུབ་ཚེ་བཀའ་ཡི་ལས་བྱེད་
ཚོགས། །གཏུམ་དྲག་ཆོ་འཕྲུལ་བསྟན་པའི་གཟིགས་མོ་ལ། །འབྱམས་ཀྱང་མི་
འདོམས་གསང་བའི་ངང་ཚུལ་བཟུང་། །རིམ་བདུན་ས་ཡི་འོག་སྐྱོང་ཡང་གསང་
ལྷའི། །བདག་པོར་ཁེངས་པའི་མཚན་ལ་སྐྱབས་བཙལ་བར། །མ་བགྲོས་བསྙེན་ལ་
ཅུང་ཟད་ཁྲེལ་བའི་ཉམས། །དང་བཅས་དངོས་གྲུབ་སྩལ་བའི་རྟེན་འབྲེལ་
བསྒྲིགས། །ཤེས་རབ་ཕ་རོལ་ཕྱིན་མ་རྣམ་འབྱེད་དབྱིག །སྟེར་བའི་མགོན་དུ་སྦྲན་
ལས་བུམ་པའི་ཆུ། །རྒུན་འབྲུམ་སྨིན་པའི་ཕོན་པོ་སྩོལ་བའི་ཚུལ། །དངོས་སུ་སྤྱན་
རས་གཡོ་བའི་སྟེགས་སུ་བཀྲ། །ཇ་ཡུལ་གདུགས་དཀར་སྤྱོད་པ་བགྲེས་པའི་
གཟུགས། །བསྟུན་ཚེ་སྲོག་ལ་ཉེས་སྐྱོན་མི་འབྱུང་ཞེས། །ཐུན་མོང་འཁོར་ལ་སླུ་
མེད་མངོན་ཤེས་ཀྱི། །གཟིགས་པ་རབ་ཡངས་མ་སྦས་མཚོན་པར་མཛད། །ལོག་
པར་འཁུ་བ་འབྱུང་བོ་ཕྲ་མོའི་གདོན། །མི་ཡི་ཟོལ་དུ་རྒྱུ་བའི་ལྕགས་གྲོལ་ཚེ། །མ་
དགོན་མགོན་པོའི་སྤྱན་སྔར་རང་གྲག་རྔ། །བྱུང་བ་རྗེ་འདིའི་གསང་བའི་མཛད་
པར་རྟོགས། །མཚན་གཅིག་ཀརྨ་བཛྲ་སྤྲུལ་པའི་རྒྱལ། །མངོན་སུམ་བྱོན་ནས་ཁང་
བའི་བ་གམ་ལ། །ལན་མང་བསྣུན་ཏེ་བྱ་ར་མཛད་པའི་ཚུལ། །འཕྲལ་དུ་ཞབས་
པད་འཁོད་པ་དག་ལ་གསུང་། ཐུན་མོང་མ་ཡིན་རོང་ཆེན་སྐུ་ཕྲེང་གི །ཕྱག་
བརྙན་མཆོག་འདིས་འཕྲིན་ལས་བསྒྲུབས་པ་དང༌། །ལྐོག་གྱུར་མ་ནོར་སྙན་དུ་
འབུལ་བ་དང༌། །སྤྱན་སྔར་འཕྲལ་གྱི་བྱ་བྱེད་མང་དུ་བགྱིད། །འཕྲིན་ལས་ཤིང་རྟ་
813



རོང་ཆེན་ཀིརྟི་སྐུ་འཕྲེང་རིམ་བྱོན་གྱི་རྣམ་ཐར་ཕྱོགས་བསྒྲིགས།
འདྲེན་པའི་ཕྱི་མཐའ་དང་། །དད་ལྡན་གཞན་གྱི་ཚེ་ཡི་རིང་ཐུང་སོགས། །ལྐོག་
གྱུར་རྗེན་པར་གསུངས་པ་གྲངས་མང་ཡང་། །ཕྱི་ནང་ཐུན་མོང་ཉིད་ཕྱིར་མཚར་
དུ་མེད། །སྡུད་རིམ་ཇི་བཞིན་ཞལ་དབུགས་ཕྱི་ནང་དུ། །རྒྱུ་བ་ཡུན་རིང་བཀག་
ནས་མི་རིང་བར། །སྤྲུལ་པ་བསྡུ་ཞེས་དྲུང་ཡིག་ཆེན་མོ་ལ། །འབྲུག་ལོའི་གྲོ་ཞུན་
ཟླ་བར་བརྡ་ཡིས་བསྟན། །ཕྱག་དཔེ་ཉེར་སྤྱད་དོ་དམ་གང་དྲག་དང་། །སྐུ་གདུང་
སྲི་ཞུ་སྒྲུབ་པའི་ཉེར་མཁོ་བསགས། །འདས་ཚེ་བལྟམས་པའི་ཡུལ་ལ་བརྟག་པ་
སོགས། །མ་སྦས་ཞི་པར་གཞོལ་བ་ལྷུགས་པར་གདམས། །དགག་བྱ་དགོས་པ་
གཉིས་ལས་ཕྱི་མའི་གནད། །སོ་སྐྱེས་རྟོགས་པར་དཀའ་བ་རྗེས་བསྒྲུབ་ཕྱིར། །མུ་
སྟེགས་རྒྱལ་པོའི་ཁབ་ཏུ་བྱང་ཕྱོགས་ལ། །ཆེད་དུ་གཟིགས་ཏེ་བསམ་བཞིན་ཞི་
བར་གཞོལ། །ཕྱིས་འབྱུང་ཉེར་མཚོན་བཞོན་པ་ཞོན་མཁན་བཅས། །ཆེད་དུ་
བསྐྲུན་ཏེ་སྐུ་དབོན་བདག་ཉིད་ཆེར། །དཀོར་བདག་གྱིས་ཞེས་སྩལ་ནས་དྲང་
དོན་རྟ། །འདི་སྟེ་ངེས་དོན་ཁྱོད་ཀྱིས་ཤེས་དགོས་གསུང་། །གཞན་ཡང་གཟུགས་
ཀྱི་སྐུ་འདི་ལ་བརྟེན་ནས། །ཕྱི་མ་མེད་པའི་མཛད་པ་ཇི་སྙེད་ཅིག །མཛད་གང་
ཕྱིས་འབྱུང་མ་འཁྲུལ་སྟོན་པ་ཡི། །རྒྱལ་སྲས་ཐབས་ལ་མཁས་པའི་རྣམ་ཐར་ཉིད།།
མཆོད་འོས་ཏོག་གི་བློ་གྲོས་བཻཌཱུརྱའི། །ཁམས་སུ་བྱེད་པའི་སྐུ་གདུང་བྱིན་ཟའི་
ལྷར། །སྲི་ཞུ་བསྒྲུབས་ཚེ་རིང་བསྲེལ་ཡིག་འབྲུ་དང༌། །ལྷ་སྐུ་མེ་ལོང་ལ་བཀྲམ་
གཟུགས་བརྙན་བཞིན། །ཐོ་ཅོར་སྤྱོད་པའི་སྟབས་ལེགས་བྱ་བ་འགར། །གྲུབ་རྫུའི་
འུད་ཀྱིས་ནམ་མཁའ་རལ་བྱེད་པ། །མང་ཡང་དཔྱད་པ་གསུམ་གྱིས་གསང་རྣམ་
དུ། །གྲུབ་པ་འདི་ལས་དུས་འདིར་དམིགས་སུ་མེད། །གསང་བ་རྒྱལ་རྣམས་
མཉམ་པར་འཇུག་པ་འདིའི། །ཐུན་མོང་མིན་པའི་མཛད་པ་ཡོད་དགུའི་གཟུགས།།
ཀུན་མཁྱེན་ཡེ་ཤེས་ཡུལ་དུ་མ་སོང་ན། །བདག་བློ་རྙོག་དྭངས་བར་དུ་ག་ལ་
འཆར། །དེ་ལྟ་ན་ཡང་སྒྲོ་སྐུར་ཆ་ཙམ་ཡང་། །མ་འདྲེས་འུད་ཀྱིས་སླུ་བྲིད་སྤངས་
814



རྗེ་ངག་དབང་བློ་བཟང་བསྟན་པ་ཚེ་རིང་གི་རྣམ་ཐར་གསང་བ་མཆོག་གི་གཏེར། །
པ་ཡི། །དཔང་དུ་མཆོག་གསུམ་བདེན་པ་མངའ་བ་ཉིད། །བཞུགས་པའི་གཏམ་
འདི་གསེར་གྱི་གར་བུ་སྟེ། །ཨེ་མ་སྲིད་ཞིར་མཐོ་བའི་ལེགས་བྱས་ནི། །འདི་སྨྲས་
ཉིད་ལས་ཐོབ་དེས་དགེ་ལེགས་འབུམ། །རྗེས་སུ་འཇུག་པ་རྣམས་ལ་ཉེར་གྲུབ་
ནས། །དམ་པའི་མགོན་གྱིས་ཕོངས་པ་མེད་པར་ཤོག །
ཅེས་འཇམ་མགོན་རྒྱལ་བའི་དབང་བོའི་ཉེ་སྲས་རོང་ཆེན་བསྟན་པའི་ཉི་མ་ཆེན་པོ་་་་
ངག་དབང་བློ་བཟང་བསྟན་པ་ཚེ་རིང་དཔལ་བཟང་པོའི་གསང་བའི་རྣམ་ཐར་མདོ་ཙམ་་་་་
བརྗོད་བ་གསང་བ་མཆོག་གི་གཏེར་ཞེས་བྱ་བ་འདི་ནི། །རྒྱལ་ཚབ་བདག་ཉིད་ཆེན་པོ་ཐར་
འདོད་འགྱུར་མེད་རྒྱ་མཚོའི་བཀས་གནང་སྐྱེས་དང་བཅས་ཡང་ཡང་བསྐུལ་བ་བཞིན། རྗེ་བླ་
མ་འདི་ལ་མི་ཕྱེད་པའི་དད་པ་ཡོངས་སུ་བརྟས་པའི་ཆོས་སྨྲ་བ༧མི་ཕམ་དབྱངས་ཅན་དགྱེས་
པའི་རྡོ་རྗེས་གནམ་མཆོང་ས་ཤོད་ཀྱི་ཀུན་དགའ་ར་བ་ཨེ་ཝཾ་དགའ་ཚལ་དུ་སྦྱར་བ་སྟེ། །
གསོལ་འདེབས་ཀྱི་ཚིག་ལྷག་འཇུག་འདོད་ན། ཟུར་གྱིས་རྟོགས། །ཞེས་པ་ནས། དམིགས་སུ་
མེད། །ཅེས་པའི་བར་ཚིགས་བཅད་རེ་རེའི་མཐར། དཔལ་ལྡན་བླ་མའི་ཞབས་ལ་གསོལ་བ་
འདེབས། །ཞེས་སྦྱར་བར་བྱའོ།། །།
815



དཔེ་སྒྲིག་འགན་འཁུར་པ། འབྲུག་པ་དང་ལྕགས་བྱམས།
མདུན་ཤོག་ཇུས་འགོད་པ། ལིས་ཅན་ཞུང་།
༄༅། །རོང་ཆེན་ལྗགས་ནག་པ་ཀིརྟི་སྐུ་འཕྲེང་
རིམ་བྱོན་གྱི་རྣམ་ཐར་ཕྱོགས་བསྒྲིགས།
（སྟོད་ཆ།)
ཀིརྟི་བློ་བཟང་བསྟན་པའི་རྒྱལ་མཚན་སོགས་ཀྱིས་མཛད།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་ཉུག་ཧྲན་ཧྲི་ཤིན་པར་ཁང་གིས་པར་བཏབ།
༢༠༠༧ལོའི་ཟླ་༡༠ པར་པར་གཞི་དང་པོ་བསྒྲིགས།
༢༠༠༧ལོའི་ཟླ་༡༠ པར་པར་ཐེངས་དང་པོ་བཏབ།
ISBN 978 - 7 - 80057 - 944 - 8/B • 31
རིན་གོང་སྒོར། 62. 00 （སྟོད་ཆ་སྨད་ཆ།)



责任编辑:周华、吉合先
封面设计:李建雄
| 图书在版编目(CIP)数据,
历世绒钦甲那巴格尔德传:藏文
| 格尔德·洛桑丹白坚参等著
一北京:中国藏学出版社,2007.10
ISBN 978—7—80057-944-8
II. 历...II. 格..II. 佛教 - 人物
-传记 - 藏文IV..B949.92
中国版本图书馆CIP数据字核字(2007)第151527号
历世绒钦甲那巴格尔德传(上)
(藏文)
格尔德·洛桑丹白坚参等著
中国藏学出版社出版发行
北京牛山世兴印刷厂印刷
开本: 850x1168 印张:26
印数: 2000册
2007年10月第1版第1次印刷
ISBN 978—7—80057-944-8/8.31
定价:62:00元(上、下册)



1533
དུ་ཕྱིན་
8
::|:
ཚུ་
:21:
wwwwwww
ཚ8 :: wegམ་
, ཝཏྟཱ ཙཡཱ ཀ
As-r
*
**
-
--
- ,
-
--
,
ཀ
-
49
1:|:
ཨ་ ༩
ཀཚརཚུངས་སུg +ཏུཙིཏྟན
་
ལ
།
༼
ཙི
ཏྟ
ཏིལཝཝིལ*
ད ༣4
༤༥
+
ཨུ
ནི
ར +
ཀཧརཏིཡ
བ
ཧཱུཾ
1:|:
ན
ས་
%W
ཆ་ ༧… ཡ ར
མ་མང་
ག་ས་མ
རམ་
1:
|:
»
7ི
/Wi )
ངང་་སྐྱེག་འགན་འཁུར ང་འགུག་པ།
མངན ཤོག ཇུས་འགོད་པ་ལི་ཅན་ཞང་།
ISBN 78 78005-04- -8
f༽，62 00 T ( 1:
པ
:
::
1
::
3:
:
སྐྱབས་
\
:
